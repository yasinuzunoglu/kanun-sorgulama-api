1136 sayılı Avukatlık Kanunu
Yayımlandığı Resmî Gazete Tarihi: 07.04.1969
Yayımlandığı Resmî Gazete Sayısı: 13168
Kabul Tarihi	19.03.1969
BİRİNCİ KISIM
Avukatlık ve Avukat
Madde 0001: Avukatlığın mahiyeti
Avukatlık, kamu hizmeti ve serbest bir meslektir.
(02.05.2001 tarih ve 4667 sayılı Kanunun 1 inci maddesiyle değişen ve 10.05.2001 tarihinden geçerli olarak yürürlüğe giren şekli.) Avukat, yargının kurucu unsurlarından olan bağımsız savunmayı serbestçe temsil eder.
BİRİNCİ KISIM
Avukatlık ve Avukat
Madde 0002: Avukatlığın amacı
(1. Fıkranın: 02.05.2001 tarih ve 4667 sayılı Kanunun 2 nci maddesiyle değişen ve 10.05.2001 tarihinden geçerli olarak yürürlüğe giren şekli.) Avukatlığın amacı; hukuki münasebetlerin düzenlenmesini, her türlü hukuki mesele ve anlaşmazlıkların adalet ve hakkaniyete uygun olarak çözümlenmesini ve hukuk kurallarının tam olarak uygulanmasını her derecede yargı organları, hakemler, resmi ve özel kişi, kurul ve kurumlar nezdinde sağlamaktır.
Avukat bu amaçla hukuki bilgi ve tecrübelerini adalet hizmetine ve kişilerin yararlanmasına tahsis eder.
(02.05.2001 tarih ve 4667 sayılı Kanunun 2 nci maddesiyle değişen ve 10.05.2001 tarihinden geçerli olarak yürürlüğe giren şekli.) Yargı organları, emniyet makamları, diğer kamu kurum ve kuruluşları ile kamu iktisadi teşebbüsleri, özel ve kamuya ait bankalar, noterler, sigorta şirketleri ve vakıflar avukatlara görevlerinin yerine getirilmesinde yardımcı olmak zorundadır. Kanunlarındaki özel hükümler saklı kalmak kaydıyla, bu kurumlar avukatın gerek duyduğu bilgi ve belgeleri incelemesine sunmakla yükümlüdür. Bu belgelerden örnek alınması vekaletname ibrazına bağlıdır. Derdest davalarda müzekkereler duruşma günü beklenmeksizin mahkemeden alınabilir.
İKİNCİ KISIM
Avukatlık Meslekine Kabul
Madde 0003: Avukatlığa kabul şartları
(30.01.1979 tarih ve 2178 sayılı Kanunun 1 inci maddesiyle değişen şekli.) Avukatlık mesleğine kabul edilebilmek için:
Türkiye Cumhuriyeti vatandaşı olmak,
Türk hukuk fakültelerinden birinden mezun olmak veya yabancı memleket hukuk fakültesinden mezun olup da Türkiye hukuk fakülteleri programlarına göre noksan kalan derslerden başarılı sınav vermiş bulunmak,
Avukatlık stajını tamamlayarak staj bitim belgesi almış bulunmak,
(d Bendi, 14.12.2006 tarih ve 26376 sayılı Resmi Gazete de yayımlanan Kanun ile yürürlükten kaldırılmıştır.)
(02.05.2001 tarih ve 4667 sayılı Kanunun 3 üncü maddesiyle (d) bendi (e) bendi olarak değiştirilmiştir.) Levhasına yazılmak istenen baro bölgesinde ikametgahı bulunmak,
(02.05.2001 tarih ve 4667 sayılı Kanunun 3 üncü maddesiyle (e) bendi (f) bendi olarak değiştirilmiştir.) Bu Kanuna göre avukatlığa engel bir hali olmamak gerekir.
İKİNCİ KISIM
Avukatlık Meslekine Kabul
Madde 0004: İstisnalar
(02.05.2001 tarih ve 4667 sayılı Kanunun 4 üncü maddesiyle değişen ve 10.05.2001 tarihinden geçerli olarak yürürlüğe giren şekli.) Adli, idari ve askeri yargı hakimlik ve savcılıklarında, Anayasa Mahkemesi raportörlüklerinde, Danıştay üyeliklerinde, üniversiteye bağlı fakültelerin hukuk bilimi dersleri dalında profesörlük, doçentlik, yardımcı doçentlik görevlerinde dört yıl, kamu kurum ve kuruluşlarının hukuk müşavirliği görevinde on yıl süre ile hizmet etmiş olanlarda 3 üncü maddenin (c) ve (d) bentlerinde yazılı koşullar aranmaz.
Türk vatandaşları ve Türk uyruğuna kabul olunanlardan yabancı hukuk fakültelerinden mezun olup da, geldikleri yerde dört yıl süreyle mahkemelerin her derecesinde hakimlik, savcılık veya avukatlık yapmış ve avukatlığı meslek edinmiş bulunanlar, 3 üncü maddenin (b) bendinde yazılı olduğu biçimde Türk hukuk fakülteleri programlarına göre noksan kalan derslerden usulüne uygun olarak yapılan sınavlarda başarı göstermiş ve ayrıca Türkçe yi iyi bilir oldukları da bir sınavla anlaşılmış olmak kaydıyla, 3 üncü maddenin (c) ve (d) bentlerinde yazılı koşulların dışında tutulurlar.
Birinci ve ikinci fıkrada gösterilenlerin baro levhasına yazılmasında, 17 nci maddenin (1) ve (2) numaralı bentlerinde yazılı belgelerden başka sicil özetlerinin onanmış bir örneğinin de verilmesi gereklidir.
İKİNCİ KISIM
Avukatlık Meslekine Kabul
Madde 0005: Avukatlığa kabulde engeller
Aşağıda yazılı durumlardan birinin varlığı halinde, avukatlık meslekine kabul istemi reddolunur:
(Bent 08.02.2008 tarih ve 26781 sayılı Resmi Gazetede yayımlanan Kanun ile Değişmiştir.)Türk Ceza Kanununun 53 üncü maddesinde belirtilen süreler geçmiş olsa bile; kasten işlenen bir suçtan dolayı iki yıldan fazla süreyle hapis cezasına ya da Devletin güvenliğine karşı suçlar, Anayasal düzene ve bu düzenin işleyişine karşı suçlar, (1) zimmet, irtikâp, rüşvet, hırsızlık, dolandırıcılık, sahtecilik, güveni kötüye kullanma, hileli iflas, ihaleye fesat karıştırma, edimin ifasına fesat karıştırma, suçtan kaynaklanan malvarlığı değerlerini aklama veya kaçakçılık suçlarından mahkûm olmak,
(22.01.1986 tarih ve 3256 sayılı Kanunun 2 nci maddesiyle değişen şekli.) Kesinleşmiş bir disiplin kararı sonucunda hakim, memur veya avukat olma niteliğini kaybetmiş olmak,
(Bent 13.08.2013 tarih ve 28734 sayılı Resmi Gazetede yayımlanan E: 2012/116 - K: 2013/32 Sayılı Anayasa Mahkemesi Kararı İptal Edilmiştir.)
Avukatlık mesleki ile birleşemiyen bir işle uğraşmak,
Mahkeme kararı ile kısıtlanmış olmak,
İflas etmiş olup da itibarı iade edilmemiş bulunmak (Taksiratlı ve hileli müfisler itibarları iade edilmiş olsa dahi kabul olunmazlar)
Hakkında aciz vesikası verilmiş olup da bunu kaldırmamış bulunmak,
Avukatlığı sürekli olarak gereği gibi yapmaya engel vücut veya akılca malul olmak.
(02.05.2001 tarih ve 4667 sayılı Kanunun 5 inci maddesiyle değişen ve 10.05.2001 tarihinden geçerli olarak yürürlüğe giren şekli.) Birinci fıkranın (a) bendinde sayılan yüz kızartıcı suçlardan biri ile hüküm giymiş olanların cezası ertelenmiş, paraya çevrilmiş veya affa uğramış olsa da avukatlığa kabul edilmezler.
(22.01.1986 tarih ve 3256 sayılı Kanunun 2 nci maddesiyle değişen şekli.) Adayın birinci fıkranın (a) bendinde yazılı cezalardan birini gerektiren bir suçtan dolayı hakkında kamu davası açılmış olması (2) halinde, avukatlığa alınması isteği hakkındaki kararın bu kovuşturmanın sonuna kadar bekletilmesine karar verilebilir.
Şu kadar ki, ceza kovuşturmasının sonucu ne olursa olsun avukatlığa kabul isteğinin geri çevrilmesi gereken hallerde, sonuç beklenmeden istek karara bağlanır.
(1) milli savunmaya karşı suçlar, devlet sırlarına karşı suçlar ve casusluk, İbaresi 01.12.2010 Tarih ve 27772 Sayılı Resmi Gazetede yayınlanan 25.2.2010 Tarih ve E: 2008/17 - K: 2010/44 Sayılı Anayasa Mahkemesi Kararı ile Bu Tarihten itibaren 1 (bir) yıl Sonra yürürlüğe girecek şekilde iptal edilmiştir.
(2) ovuşturma altında bulunması İbaresi 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 25. Maddesi ile dolayı hakkında kamu davası açılmış olması şeklinde değişmiştir.
İKİNCİ KISIM
Avukatlık Meslekine Kabul
Madde 0006: Baroya yazılma istemi
(14.12.2006 tarih ve 26376 sayılı Resmi Gazetede yayımlanan Kanun ile değiştirilen şekli.) 4 üncü maddedeki koşulları taşıyanlar başvurdukları baro (1) levhasına yazılmalarını dilekçe ile isteyebilirler.
(1) yer barosu İbaresi 15.07.2020 Tarih ve 31186 Sayılı Resmi Gazetede Yayımlanan 7249 Sayılı Kanunun 1. Maddesi ile baro şeklinde değişmiştir.
İKİNCİ KISIM
Avukatlık Meslekine Kabul
Madde 0007: Karar
Baro yönetim kurulu, levhaya yazılma istemi hakkında başvurma dilekçesinin varış tarihinden itibaren bir ay içinde gerekçeli olarak karar vermekle ödevlidir.
Süresi içinde karar verilmediği takdirde, adayın avukatlığa kabul istemi reddedilmiş sayılır. Bu halde aday bir aylık sürenin bitiminden itibaren onbeş gün içinde Türkiye Barolar Birliğine itiraz edebilir. İtiraz üzerine 8 inci madde hükmü kıyas yolu ile uygulanır.
İKİNCİ KISIM
Avukatlık Meslekine Kabul
Madde 0008: Redde veya kovuşturma sonuna kadar beklenmesine dair karara itiraz
Baro Yönetim Kurulu, avukatlığa kabul istemini reddettiği veya kovuşturma sonuna kadar beklenmesine karar verdiği takdirde bunun gerekçesini kararında gösterir. Gerekçeli karar adaya tebliğ olunur.
Aday, bu karara karşı, tebliğ tarihinden itibaren onbeş gün içinde, kararı veren baro vasıtasiyle Türkiye Barolar Birliğine itiraz edebilir. Baro tarafından adaya, itiraz tarihini tesbit eden bir belge verilir. Bu belge hiçbir vergi, harç ve resme tabi değildir.
Türkiye Barolar Birliği, itiraz üzerine dosya üzerinde gerekli incelemeleri yaptıktan sonra, itirazı kabul veya reddeder. Türkiye Barolar Birliği itiraz tarihinden itibaren bir ay içinde bir karar vermezse, itiraz reddedilmiş sayılır.
(02.05.2001 tarih ve 4667 sayılı Kanunun 7 nci maddesiyle değişen ve 10.05.2001 tarihinden geçerli olarak yürürlüğe giren şekli.) Baro yönetim kurullarının adayın levhaya yazılması hakkındaki kararları, karar tarihinden itibaren onbeş gün içinde Türkiye Barolar Birliğine gönderilir. Türkiye Barolar Birliği kararın kendisine ulaştığı tarihten itibaren bir ay içinde uygun bulma veya bulmama kararını ve itirazın kabul veya reddi hakkındaki kararlarını onaylamak üzere karar tarihinden itibaren bir ay içinde Adalet Bakanlığına gönderir. Bu kararlar Adalet Bakanlığına ulaştığı tarihten itibaren iki ay içinde Bakanlıkça karar verilmediği veya karar onaylandığı takdirde kesinleşir. Ancak Adalet Bakanlığı uygun bulmadığı kararları bir daha görüşülmek üzere, gösterdiği gerekçesiyle birlikte Türkiye Barolar Birliğine geri gönderir. Geri gönderilen bu kararlar, Türkiye Barolar Birliği Yönetim Kurulunca üçte iki çoğunlukla aynen kabul edildiği takdirde onaylanmış, aksi halde onaylanmamış sayılır; sonuç Türkiye Barolar Birliği tarafından Adalet Bakanlığına bildirilir.
Baro yönetim kurulunun, avukatlığı kabul isteminin reddi vaya kovuşturma sonuna kadar beklenmesi hakkındaki kararları, süresi içinde itiraz edilmediği takdirde kesinleşir.
(02.05.2001 tarih ve 4667 sayılı Kanunun 7 nci maddesiyle değişen ve 10.05.2001 tarihinden geçerli olarak yürürlüğe giren şekli.) Adalet Bakanlığının dördüncü fıkra uyarınca verdiği kararlara karşı, Türkiye Barolar Birliği, aday ve ilgili baro; Adalet Bakanlığının uygun bulmayıp bir daha görüşülmek üzere geri göndermesi üzerine Türkiye Barolar Birliğince verilen kararlara karşı ise, Adalet Bakanlığı, aday ve ilgili baro idari yargı merciine başvurabilir.
Barolar, kesinleşen kararları derhal yerine getirmeye mecburdurlar.
İKİNCİ KISIM
Avukatlık Meslekine Kabul
Madde 0009: Avukatlık ruhsatnamesi ve yemin
Avukatlık meslekine kabul edilen adaya, ilgili baro tarafından bir ruhsatname verilir.
Avukatlığa kabul, ruhsatnamenin verildiği andan itibaren hüküm ifade eder.
Aday böylece avukatlığa kabul edildikten sonra (Avukat) unvanını kullanmak hakkını kazanır. Durum Türkiye Barolar Birliğine bildirilir.
(20.01.2004 tarih ve 25352 sayılı Resmi Gazete de yayımlanan 5043 sayılı kanunun 1 inci maddesiyle değişen şekli.) Ruhsatnameler ve avukat kimlikleri Türkiye Barolar Birliği tarafından tek tip olarak bastırılır ve düzenlenir. 8 inci maddenin dördüncü fıkrasında belirtilen şekilde Türkiye Barolar Birliği Yönetim Kurulunca uygun bulma kararı verildiğinde ruhsatnameler Birlik Başkanı ve ilgili Baro Başkanı tarafından imzalanır. Avukat kimlikleri, tüm resmi ve özel kuruluşlar tarafından kabul edilecek resmî kimlik hükmündedir.
Mesleke kabul edilen avukata ruhsatname verilirken, baro yönetim kurulu önünde aşağıdaki şekilde andiçtirilir:
(02.05.2001 tarih ve 4667 sayılı Kanunun 8 inci maddesiyle değişen ve 10.05.2001 tarihinden geçerli olarak yürürlüğe giren şekli.) Hukuka, ahlaka, mesleğin onuruna ve kurallarına uygun davranacağıma namusum ve vicdanım üzerine andiçerim.
Avukatın andiçtirildiği, andın metnini de kapsıyan bir tutanağa bağlanır ve ilgilinin dosyasında saklanır. Tutanak baro yönetim kurulu üyeleri ile birlikte andiçen avukat tarafından imzalanır.
İKİNCİ KISIM
Avukatlık Meslekine Kabul
Madde 0010: Ret kararının bildirilmesi
Avukatlık meslekine kabul edilmek için baroya başvuran bir adayın bu isteminin reddine veya kovuşturma sonuna kadar beklenmesine dair kararlar kesinleşince, ilgili baro, adayın adını diğer barolara ve Türkiye Barolar Birliğine bildirir. Bu halde, ret ve bekleme sebepleri ortadan kalkmadıkça, hiçbir baro o kimseyi levhasına yazamaz.
ÜÇÜNCÜ KISIM
Yasak Haller
Madde 0011: Avukatlıkla birleşemiyen işler
Aylık, ücret, gündelik veya kesenek gibi ödemeler karşılığında görülen hiçbir hizmet ve görev, sigorta prodüktörlüğü, tacirlik ve esnaflık veya meslekin onuru ile bağdaşması mümkün olmıyan her türlü iş avukatlıkla birleşemez.
ÜÇÜNCÜ KISIM
Yasak Haller
Madde 0012: Avukatlıkla birleşebilen işler
(22.01.1986 tarih ve 3256 sayılı Kanunun 3 üncü maddesiyle değişen şekli.) Aşağıda, sayılan işler 11 inci madde hükmü dışındadır:
Milletvekilliği, il genel meclisi ve belediye meclisi üyeliği,
(02.05.2001 tarih ve 4667 sayılı Kanunun 9 uncu maddesiyle değişen ve 10.05.2002 tarihinden geçerli olarak yürürlüğe giren şekli.) Hukuk alanında profesör ve doçentlik,
Özel hukuk tüzelkişilerinin hukuk müşavirliği ve sürekli avukatlığı ile bir avukat yazıhanesinde ücret karşılığında avukatlık,
Hakemlik, arabuluculuk,(1) tasfiye memurluğu, yargı mercilerinin veya adli bir dairenin verdiği herhangi bir görev veya hizmet,
Kamu iktisadi Teşebbüsleri Hakkında 233 sayılı Kanun Hükmünde Kararnamede başka iş veya hizmetle uğraşmaları yasaklanmamış bulunmak şartıyla; bu Kanun Hükmünde Kararnamenin kapsamına giren İktisadi Devlet Teşekkülleri, kamu iktisadi kuruluşları ve bunların müesseseleri, bağlı ortaklıkları ve iştirakleri ve iktisadi Devlet Teşekkülleri ile Kamu İktisadi kuruluşları dışında kalıp sermayesi Devlete ve diğer kamu tüzelkişilerine ait bulunan kuruluşların yönetim kurulu başkanlığı, üyeliği, denetçiliği,
Anonim, limited, kooperatif şirketlerin ortaklığı, yönetim kurulu başkanlığı, üyeliği ve denetçiliği ve komandit şirketlerde komanditer ortaklık,
Hayri, ilmi ve siyasi kuruluşların yönetim kurulu başkanlığı, üyeliği ve denetçiliği,
Gazete ve dergi sahipliği veya bunların yayım müdürlüğü.
Milletvekilleri hakkında, 3069 sayılı Türkiye Büyük Millet Meclisi Üyeliği ile Bağdaşmayan İşler Hakkında Kanun hükümleri saklıdır.
(02.05.2001 tarih ve 4667 sayılı Kanunun 9 uncu maddesiyle değişen ve 10.05.2002 tarihinden geçerli olarak yürürlüğe giren şekli.) (e) bendinde gösterilenlerin, Hazinenin, belediye ve özel idarelerin, il ve belediyelerin yönetimi ve denetimi altında bulunan daire ve kurumların, köy tüzel kişiliklerinin ve kamunun hissedar olduğu şirket ve kuruluşların aleyhinde; il genel meclisi ve belediye meclisi üyelerinin de bağlı bulundukları tüzel kişilerin ve yüksek öğretimde görevli profesör ve doçentlerin yüksek öğretim kurum ve kuruluşları aleyhindeki dava ve işleri takip etmeleri yasaktır.
Bu yasak, avukatların ortaklarını ve yanlarında çalıştırdıkları avukatları da kapsar.
Bir kadroya bağlı olarak aylık veya ücreti Devlet, il veya belediye bütçelerinden yahut Devlet, il veya belediyelerin yönetimi ve denetimi altındaki daire ve müessese yahut şirketlerden verilen müşavir ve avukatlar, yalnız bu daire, müessese ve şirketlere ait işlerde avukatlık yapabilirler.
(1) 22.06.2012 Tarih ve 28331 Sayılı Resmi Gazetede Yayınlanan 6325 Sayılı Kanun ile birinci fıkrasının (d) bendine Hakemlik ibaresinden sonra gelmek üzere arabuluculuk, ibaresi eklenmiştir.
ÜÇÜNCÜ KISIM
Yasak Haller
Madde 0013: Avukatın hakim veya savcı ile hısımlık veya evlilik münasebeti
Bir hakim veya Cumhuriyet Savcısının eşi, sebep veya nesep itibariyle usul ve füruundan veya ikinci dereceye kadar (Bu derece dahil) hısımlarından olan avukat, o hakim veya Cumhuriyet Savcısının baktığı dava ve işlerde avukatlık edemez.
ÜÇÜNCÜ KISIM
Yasak Haller
Madde 0014: Bazı görevlerden ayrılanların avukatlık edememe yasağı
(1. Fıkra 06.11.2010 tarih ve 27751 sayılı Resmi Gazetede yayımlanan 01.10.2009 Tarih ve E: 2009/67-K: 2009/119 Sayılı Anayasa Mahkemesi Kararı ile Bu Tarihten 6 ay sonra yürürlüğe girmek Kaydı ile Yürürlükten Kaldırılmıştır.)
Yukarıki fıkra hükmü Anayasa Mahkemesi üyeleri ve Yüksek Mahkemeler hakimleri hakkında da uygulanır.
(22.01.1986 tarih ve 3256 sayılı Kanunun 4 üncü maddesiyle değişen şekli.) Devlet, belediye, il özel idare ve Kamu İktisadi Teşebbüsleri Hakkında 233 Sayılı Kanun Hükmünde Kararnamenin kapsamına giren iktisadi Devlet Teşekkülleri ile kamu iktisadi kuruluşları ve bunların müessese, bağlı ortaklık ve iştiraklerinde çalışanlar, buralardan ayrıldıkları tarihten itibaren iki yıl geçmeden ayrıldıkları idare aleyhine dava alamaz ve takipte bulunamazlar.
(4. Fıkra 07.07.2018 tarih ve 30471 sayılı Resmi Gazetede yayımlanan 0700 Sayılı KHK ın 56. Maddesi ile Yürürlükten Kaldırılmıştır.)
DÖRDÜNCÜ KISIM
Staj
Madde 0015: Genel olarak
(30.01.1979 tarih ve 2178 sayılı Kanunun 4 üncü maddesiyle değişen şekli.) Avukatlık stajı bir yıldır. Stajın bu kısmında yer alan hükümler uyarınca ilk altı ayı mahkemelerde ve kalan altı ayı da en az beş yıl kıdemi olan (bu beş yıllık kıdem hesabına Kanunun 4 üncü maddesinde yazılı hizmette geçen süreler de dahildir.) ve staj yaptığı baroya kayıtlı (1) bir avukat yanında yapılır.
Stajın hangi mahkeme ve adalet dairelerinde, ne surette yapılacağı yönetmelikte gösterilir.
(1) Altı Çizili İbare 15.07.2020 Tarih ve 31186 Sayılı Resmi Gazetede Yayımlanan 7249 Sayılı Kanunun 2. Maddesi ile eklenmiştir.
DÖRDÜNCÜ KISIM
Staj
Madde 0016: Aranacak şartlar
(02.05.2001 tarih ve 4667 sayılı Kanunun 11 inci maddesiyle değişen ve 10.05.2001 tarihinden geçerli olarak yürürlüğe giren şekli.) 3 üncü maddenin (a), (b) ve (f) bentlerinde yazılı koşulları taşıyan ve Hukuk Mesleklerine Giriş Sınavında başarılı olanlardan, (1) stajyer olarak sürekli staj yapmalarına engel işleri ve 5 inci maddede yazılı engelleri bulunmayanlar, staj yapacakları baroya (2) bir dilekçe ile başvururlar.
(Fıkra 27.11.2024 tarih ve 32735 sayılı Resmi Gazetede yayımlanan 7532 Sayılı Kanunun 1. Maddesi ile Değişmiştir.) Avukatlık stajına fiilen engel olmamak şartıyla herhangi bir işte sigortalı olarak çalışılması avukatlık stajının yapılmasına engel değildir. Adli ve idari yargı hâkim ve savcı adayları veya yardımcıları ile hâkim ve savcılar hariç olmak üzere, kamu kurum ve kuruluşlarının kadro veya pozisyonlarında görev yapanlar da görev yeri saklı kalmak kaydıyla mahkemelerde yapılan staj sürecinde aylıksız veya ücretsiz izinli olarak avukatlık stajı yapabilir. Bu dönemde ilgilinin talebi üzerine yıllık izinler de kullandırılabilir. Avukat yanında yapılacak staj sürecinde ise kamu kurum ve kuruluşu tarafından ilgilinin ifa ettiği kamu görevini aksatmayacak şekilde çalışma saatleri ile izin dönemleri ve süreleri düzenlenebilir. Ancak ifa edilen kamu görevinin niteliğinden dolayı aynı anda staj yapma durumunda kamu görevinde aksama ortaya çıkacağı hallerde avukat yanında yapılan staj sürecinde de ilgiliye aylıksız veya ücretsiz izin verilebilir. Şu kadar ki, ilgili mevzuatında memur kadrolarına geçiş hakkı tanınan sözleşmeli personel ancak memur kadrolarına geçiş hakkını kazandıktan sonra bu fıkrada yer alan hükümlerden yararlanabilir. Bu fıkrada belirtilen aylıksız veya ücretsiz izinler diğer mevzuatta yer alan sınırlamalara tabi değildir. Kamu kurum ve kuruluşlarının kadro veya pozisyonlarında görev yapanların staj sürecindeki izin dönemleri ve süreleri ile çalışma saatlerinin düzenlenmesine ilişkin usul ve esaslar Cumhurbaşkanlığınca çıkarılan yönetmelikle belirlenir.
(*) Anayasa Mahkemesinin 23/1/2024 Tarihli ve E: 2023/63, K: 2024/15 Sayılı Kararı ile bu fıkranın üçüncü ve dördüncü cümleleri iptal edilmiştir. Kararın Resmî Gazete de yayımlanmasından başlayarak dokuz ay sonra (4/1/2025) yürürlüğe gireceği hüküm altına alınmıştır.
(1) taşıyanlardan, İbaresi 24.10.2019 Tarih ve 30928 Sayılı Resmi Gazetede Yayımlanan 7188 Sayılı Kanunun 3. Maddesi ile taşıyan ve Hukuk Mesleklerine Giriş Sınavında başarılı olanlardan, şeklinde değişmiştir.
(2) yer barosuna İbaresi 15.07.2020 Tarih ve 31186 Sayılı Resmi Gazetede Yayımlanan 7249 Sayılı Kanunun 3. Maddesi ile baroya şeklinde değişmiştir.
DÖRDÜNCÜ KISIM
Staj
Madde 0017: Dilekçeye eklenecek belgeler
16 ncı madde gereğince verilecek dilekçeye, aşağıda gösterilen belgeler eklenir.
Kanunun aradığı şartlara ilişkin belgelerin asılları ile onanmış ikişer örneği,
Adayın 3 üncü maddenin (f) ve 5 inci maddenin (a) bendlerinde yazılı halleri bulunmadığını gösteren bildiri kağıdı,
Yanında staj göreceği avukatın yazılı muvafakati,
Adayın ahlak durumu hakkında, staj yaptığı baroya kayıtlı (1) iki avukat tarafından düzenlenmiş tanıtma kağıdı.
Bu belgelerin birer örneği baro başkanı tarafından onaylanarak Türkiye Barolar Birliğine gönderilir. Diğer örnek veya asılları barodaki dosyasında saklanır. 22 nci maddenin 2 ve 3 üncü fıkralarında yazılı hallerde, adayın yanında staj göreceği avukatın yazılı muvafakatine ait belge aranmaz.
(Fıkra 08.02.2008 tarih ve 26781 sayılı Resmi Gazetede yayımlanan Kanun ile Değişmiştir.) Staj isteminde bulunan tarafından verilen bildiri kağıdının hilafı ortaya çıktığı takdirde adaya Cumhuriyet savcısı tarafından ikiyüz Türk Lirası idarî para cezası verilir.
(1) o baroya yazılı İbaresi 15.07.2020 Tarih ve 31186 Sayılı Resmi Gazetede Yayımlanan 7249 Sayılı Kanunun 4. Maddesi ile staj yaptığı baroya kayıtlı şeklinde değişmiştir.
DÖRDÜNCÜ KISIM
Staj
Madde 0018: İstemin ilanı
Adayın istemi, yukarıdaki maddede yazılı hususlarla birlikte, istem tarihinden itibaren on gün içinde baronun ve adalet dairesinin uygun bir yerinde onbeş gün süre ile asılarak ilan olunur.
Her avukat veya stajyer yahut diğer ilgililer, bu süre içinde, adayın stajyer listesine yazılmasına itirazda bulunabilirler. Şu kadar ki, itirazın incelelenebilmesi, açık delil veya vakıaların gösterilmiş olmasına bağlıdır.
DÖRDÜNCÜ KISIM
Staj
Madde 0019: Rapor
Baro başkanı, istemin ilanından önce, baroya bağlı avukatlardan birini adayın gerekli nitelikleri taşıyıp taşımadığını ve avukatlıkla birleşmiyen bir işle uğraşıp uğraşmadığını araştırarak bir rapor düzenlemek üzere görevlendirir.
Görevlendirilen avukat, raporu en geç onbeş gün içinde baroya vermekle yükümlüdür.
DÖRDÜNCÜ KISIM
Staj
Madde 0020: Karar
Baro yönetim kurulu, itiraz süresinin bitmesinden itibaren bir ay içinde, 19 uncu maddede yazılı raporu da göz önünde tutarak, adayın stajyer listesine yazılıp yazılmaması hakkında gerekçeli bir karar verir. Karar ilgiliye tebliğ edilmekle beraber, bir örneği de incelenmek üzere dosyası ile birlikte o yer Cumhuriyet Savcılığına verilir.
Bu karar aleyhine baro yönetim kurulu üyeleri karar tarihinden, o yer Cumhuriyet savcısı kararın kendisine verildiği, ilgili ise kararın kendisine tebliğ edildiği tarihten itibaren onbeş gün içinde Türkiye Barolar Birliğine itiraz edebilirler.
Birinci fıkrada yazılı süre içinde bir karar verilmemiş olması halinde talep reddedilmiş sayılır. Bu takdirde, bir aylık sürenin bitiminden itibaren onbeş gün içinde aday Türkiye Barolar Birliğine itiraz edebilir.
(02.05.2001 tarih ve 4667 sayılı Kanunun 12 nci maddesiyle değişen ve 10.05.2001 tarihinden geçerli olarak yürürlüğe giren şekli.) Türkiye Barolar Birliğinin itiraz üzerine verdiği kararlar Adalet Bakanlığına ulaştığı tarihten itibaren iki ay içinde Bakanlıkça karar verilmediği veya karar onaylandığı takdirde kesinleşir. Ancak Adalet Bakanlığı uygun bulmadığı kararları bir daha görüşülmek üzere, gösterdiği gerekçesiyle birlikte Türkiye Barolar Birliğine geri gönderir. Geri gönderilen bu kararlar, Türkiye Barolar Birliği Yönetim Kurulunca üçte iki çoğunlukla aynen kabul edildiği takdirde onaylanmış, aksi halde onaylanmamış sayılır; sonuç Türkiye Barolar Birliği tarafından Adalet Bakanlığına bildirilir.
(02.05.2001 tarih ve 4667 sayılı Kanunun 12 nci maddesiyle eklenen ve 10.05.2001 tarihinden geçerli olarak yürürlüğe giren şekli.) Adalet Bakanlığının yukarıdaki fıkra uyarınca verdiği kararlara karşı, Türkiye Barolar Birliği, aday ve ilgili baro; Adalet Bakanlığının onaylamayıp geri göndermesi üzerine Türkiye Barolar Birliğinin verdiği kararlara karşı ise, Adalet Bakanlığı, aday ve ilgili baro idari yargı merciine başvurabilir.
DÖRDÜNCÜ KISIM
Staj
Madde 0021: Stajın başlangıcı
Avukatlık stajı listeye yazılma ile başlar. İtiraz yazılmayı durdurur.
DÖRDÜNCÜ KISIM
Staj
Madde 0022: Yanında staj yapılacak avukat
Avukat yanında staja başlıyabilecekleri Cumhuriyet savcılığınca baroya bildirilenler, evvelce dilekçelerinde gösterdikleri ve muvafakatini aldıkları avukat yanında staja başlarlar.
Baro başkanının isteği veya ilgililerin başvurması üzerine, baro yönetim kurulu, stajın dilekçede gösterilenden başka bir avukat yanında yapılmasına karar verebilir.
17 nci maddenin 3 üncü bendinde yazılı belgeyi almak imkanını bulamıyan adayların hangi avukat yanında staj göreceğini baro başkanı tayin eder.
Avukat, ikinci ve üçüncü fıkralardaki hallerde stajiyeri kabul zorunluluğundadır.
DÖRDÜNCÜ KISIM
Staj
Madde 0023: Stajın yapılması ve stajiyerin ödevleri
(02.05.2001 tarih ve 4667 sayılı Kanunun 13 üncü maddesiyle değişen ve 10.05.2001 tarihinden geçerli olarak yürürlüğe giren şekli.) Staj kesintisiz olarak yapılır. Stajyerin haklı nedenlere dayanarak devam etmediği günler, engelin kalkmasından sonraki bir ay içinde başvurduğu takdirde, mahkeme stajı sırasında Adalet Komisyonu, avukat yanındaki staj sırasında ise baro yönetim kurulu kararı ile tamamlattırılır. Stajın yapıldığı yere göre adalet komisyonu başkanı ve baro başkanı, haklı bir engelin bulunması halinde yanında staj yaptığı avukatın da görüşünü alarak stajyere otuz günü aşmamak üzere izin verebilir.
Stajyer, avukatla birlikte duruşmalara girmek, avukatın mahkemeler ve idari makamlardaki işlerini yapmak, dava dosyaları ve yazışmaları düzenlemek, baroca düzenlenen eğitim çalışmalarına katılmak, baro yönetim kurulunca verilen ve yönetmelikte gösterilecek diğer ödevleri yerine getirmekle yükümlüdür. Stajyerler, meslek kurallarına ve yönetmeliklerde belirlenen esaslara uymak zorundadırlar.
DÖRDÜNCÜ KISIM
Staj
Madde 0024: Staj raporları
(30.01.1979 tarih ve 2178 sayılı Kanunun 5 inci maddesiyle değişen şekli.) Staj, Adalet Komisyonunun, baronun ve yanında çalışılan avukatın gözetimi altında yapılır.
Stajiyer hakkında, yanında staj gördüğü hakimler, Cumhuriyet savcıları tarafından staj durumu, mesleki ilgisi ve ahlaki durumunu belirten bir belge verilir.
Yanında staj görülen avukat tarafından, ilk üç ayın bitiminde ve staj süresinin sonunda da kesin olarak, staj durumunu ve adayın mesleki ilgisi ile ahlaki durumunu da kapsayan bir rapor verir.
DÖRDÜNCÜ KISIM
Staj
Madde 0025: Staj süresinin uzatılması
(02.05.2001 tarih ve 4667 sayılı Kanunun 14 üncü maddesiyle değişen ve 10.05.2001 tarihinden geçerli olarak yürürlüğe giren şekli.) Baro yönetim kurulu, stajyer hakkında verilen raporları değerlendirir, gerektiğinde kurul üyelerinden birini görevlendirmek suretiyle yapılacak inceleme sonuçlarını da göz önünde tutarak staj bitim belgesinin verilmesine veya staj süresinin altı aya kadar uzatılmasına karar verebilir.
Yönetim kurulunun bu kararı kesindir.
DÖRDÜNCÜ KISIM
Staj
Madde 0026: Stajyerlerin yapabileceği işler
(02.05.2001 tarih ve 4667 sayılı Kanunun 15 inci maddesiyle başlığı ile birlikte değişen ve 10.05.2001 tarihinden geçerli olarak yürürlüğe giren şekli.) Stajyerler, avukat yanında staja başladıktan sonra, avukatın yazılı muvafakati ile ve onun gözetimi ve sorumluluğu altında, sulh hukuk mahkemeleri, sulh ceza mahkemeleri ile icra tetkik mercilerinde avukatın takip ettiği dava ve işlerle ilgili duruşmalara girebilir ve icra müdürlüklerindeki işleri yürütebilirler.
Bu yetki, staj bitim belgesinin verilmesi veya staj listesinden silinme ile sona erer.
DÖRDÜNCÜ KISIM
Staj
Madde 0027: Stajiyerlere barolarca yapılacak yardım
(02.05.2001 tarih ve 4667 sayılı Kanunun 16 ncı maddesiyle değişen ve 10.05.2001 tarihinden geçerli olarak yürürlüğe giren şekli.) Staj süresince stajyerlere Türkiye Barolar Birliğince kredi verilir.
Ödenecek kredinin kaynağı; avukatların yetkili mercilere sunduğu vekaletnamelere avukatın yapıştıracağı pul bedelleri ile geri ödemeden gelen paralar ve bunların gelirleridir. Bu pullar, Türkiye Barolar Birliğince bastırılır. Yapıştırılacak pulun değeri; 02.07.1964 tarihli ve 492 sayılı Harçlar Kanununun Yargı Harçları bölümünde yer alan vekâletname örnekleri için kullanılan harç tarifesinin yüzde elli fazlası kadarıdır. (1) (20.01.2004 tarih ve 25352 sayılı Resmi Gazete de yayımlanan 5043 sayılı Kanunun 2 nci maddesiyle eklenen ve 01.01.2004 tarihinden geçerli olarak yürürlüğe giren cümle.) Bu şekilde toplanan tüm pul bedelleri mali yönden Sayıştay denetimine tabidir. (Cümleler 25.02.2011 tarih ve 27857 sayılı Resmi Gazetede yayımlanan 6111 Sayılı Kanun ile Eklenmiştir)Her yıl yenilenen vekâlet pulu bedeline ayrıca yüzde beş oranında ilave yapılır. Bu suretle elde edilecek kaynak avukat stajyerlerinin genel sağlık sigortası primlerinin ödenmesinde kullanılır. Kaynağın yetersizliği durumunda staj kredi fonundan aktarım yapılarak prim ödemesi yapılır. Bu primler Türkiye Barolar Birliği tarafından ödenir.
Avukatlarca vekaletname sunulan merciler, pul yapıştırılmamış veya pulu noksan olan vekaletname ve örneklerini kabul edemez. Gerektiğinde ilgiliye on günlük süre verilerek bu süre içinde pul tamamlanmadıkça vekaletname işleme konulamaz.
Kredi ödemelerinden arta kalan miktar, meslektaşlara destek ve meslekte gelişmeyi sağlamakta kullanılır.
Bu kredinin ilke ve koşulları, kimlere verileceği, miktarı, geri ödeme şekli, geri ödemeden gelen paralar ile kredi ödemelerinden sonra arta kalan miktarın barolar ve Türkiye Barolar Birliği arasında dağıtım ve sarf esasları ve diğer hususlar Türkiye Barolar Birliği Yönetim Kurulunca hazırlanacak ve Adalet Bakanlığınca onaylanacak yönetmelikte gösterilir.
Pul bedelleri ile geri ödemeden gelen paralar ve bunların gelirleri, kredi ödemelerinden arta kalan miktarın dağıtımı ve sarfı, her yıl Adalet Bakanlığı tarafından ek 4 üncü maddedeki esas ve usullere göre denetlenir.
(1) (Bu kısımda yer alan Yapıştırılacak pulun değeri; 02.07.1964 tarihli ve 492 sayılı Harçlar Kanununun Yargı Harçları bölümünde yer alan vekaletname örnekleri için kullanılan harç tarifesi kadardır. şeklindeki cümle; 20.01.2004 tarih ve 25352 sayılı Resmi Gazete de yayımlanan 5043 sayılı Kanunun 2 nci maddesiyle, 01.01.2004 tarihinden geçerli olarak metinde görüldüğü şekilde değiştirilmiştir.)
DÖRDÜNCÜ KISIM
Staj
Madde 0027/A: Sosyal yardım ve dayanışma fonu
(20.01.2004 tarih ve 25352 sayılı Resmi Gazete de yayımlanan 5043 sayılı Kanunun 3 üncü maddesiyle eklenen ve 01.01.2004 tarihinden geçerli olarak yürürlüğe giren şekli.) Türkiye Barolar Birliği nezdinde sosyal güvenlik, sosyal yardım ve dayanışma hizmetlerinde kullanılmak üzere kaynağı bu Kanunun 27 nci maddesinin ikinci fıkrasında gösterilen gelirlerin yarısı olan Sosyal Yardım ve Dayanışma Fonu kurulmuştur.
Bu fondan yapılacak harcamaların esas ve usulleri ile diğer hususlar Türkiye Barolar Birliği Yönetim Kurulunca hazırlanacak ve Adalet Bakanlığınca onaylanacak yönetmelikte gösterilir.
Fon gelirleri ile harcamaları her yıl Adalet Bakanlığı tarafından ek 4 üncü maddedeki esas ve usullere göre denetlenir.
BEŞİNCİ KISIM
Avukatlık Sınavı
(Madde 14.12.2006 tarih ve 26376 sayılı Resmi Gazetede yayımlanan Kanun ile yürürlükten kaldırılmıştır.)
Madde 0028: Sınav
BEŞİNCİ KISIM
Avukatlık Sınavı
(Madde 14.12.2006 tarih ve 26376 sayılı Resmi Gazetede yayımlanan Kanun ile yürürlükten kaldırılmıştır.)
Madde 0029: Sınava gireceklerin tespiti
BEŞİNCİ KISIM
Avukatlık Sınavı
(Madde 14.12.2006 tarih ve 26376 sayılı Resmi Gazetede yayımlanan Kanun ile yürürlükten kaldırılmıştır.)
Madde 0030: Sınavın şekli ve konuları
BEŞİNCİ KISIM
Avukatlık Sınavı
(Madde 14.12.2006 tarih ve 26376 sayılı Resmi Gazetede yayımlanan Kanun ile yürürlükten kaldırılmıştır.)
Madde 0031: Sınav sonuçları
BEŞİNCİ KISIM
Avukatlık Sınavı
Madde 0032:
(30.01.1979 tarih ve 2178 sayılı Kanunun 8 inci maddesiyle yürürlükten kaldırılmıştır.)
BEŞİNCİ KISIM
Avukatlık Sınavı
Madde 0033:
(30.01.1979 tarih ve 2178 sayılı Kanunun 8 inci maddesiyle yürürlükten kaldırılmıştır.)
ALTINCI KISIM
Avukatın Hak ve Ödevleri
Madde 0034: Genel olarak
(02.05.2001 tarih ve 4667 sayılı Kanunun 21 inci maddesiyle değişen ve 10.05.2001 tarihinden geçerli olarak yürürlüğe giren şekli.) Avukatlar, yüklendikleri görevleri bu görevin kutsallığına yakışır bir şekilde özen, doğruluk ve onur içinde yerine getirmek ve avukatlık unvanının gerektirdiği saygı ve güvene uygun biçimde davranmak ve Türkiye Barolar Birliğince belirlenen meslek kurallarına uymakla yükümlüdürler.
ALTINCI KISIM
Avukatın Hak ve Ödevleri
Madde 0035: Yalnız avukatların yapabileceği işler
(26.02.1970 tarih ve 1238 sayılı Kanunun 1 inci maddesiyle değişen şekli.) Kanun işlerinde ve hukuki meselelerde mütalaa vermek, mahkeme, hakem veya yargı yetkisini haiz bulunan diğer organlar huzurunda gerçek ve tüzel kişilere ait hakları dava etmek ve savunmak, adli işlemleri takip etmek, bu işlere ait bütün evrakı düzenlemek, yalnız baroda yazılı avukatlara aittir.
Baroda yazılı avukatlar birinci fıkradakiler dışında kalan resmi dairelerdeki bütün işleri de takip edebilirler.
(Fıkra 08.02.2008 tarih ve 26781 sayılı Resmi Gazetede yayımlanan Kanun ile Değişmiştir.) Dava açmaya yeteneği olan herkes kendi davasına ait evrakı düzenleyebilir, davasını bizzat açabilir ve işini takip edebilir. Ancak, Türk Ticaret Kanununun 272 nci maddesinde ön görülen esas sermaye miktarının beş katı veya daha fazla esas sermayesi bulunan anonim şirketler ile üye sayısı yüz veya daha fazla olan yapı kooperatifleri sözleşmeli bir avukat bulundurmak zorundadır. Bu fıkra hükmüne aykırı davranan kuruluşlara Cumhuriyet savcısı tarafından sözleşmeli avukat tayin etmedikleri her ay için, sanayi sektöründe çalışan onaltı yaşından büyük işçiler için suç tarihinde yürürlükte bulunan, asgarî ücretin iki aylık brüt tutarı kadar idarî para cezası verilir.
Hukuk ve Ceza Muhakemeleri Usulleri kanunları ile diğer kanun hükümleri saklıdır.
ALTINCI KISIM
Avukatın Hak ve Ödevleri
Madde 0035/A: Uzlaşma sağlama
(02.05.2001 tarih ve 4667 sayılı Kanunun 23 üncü maddesiyle eklenen ve 10.05.2001 tarihinden geçerli olarak yürürlüğe giren şekli.) Avukatlar dava açılmadan veya dava açılmış olup da henüz duruşma başlamadan önce kendilerine intikal eden iş ve davalarda, tarafların kendi iradeleriyle istem sonucu elde edebilecekleri konulara inhisar etmek kaydıyla, müvekkilleriyle birlikte karşı tarafı uzlaşmaya davet edebilirler. Karşı taraf bu davete icabet eder ve uzlaşma sağlanırsa, uzlaşma konusunu, yerini, tarihini, karşılıklı yerine getirmeleri gereken hususları içeren tutanak, avukatlar ile müvekkilleri tarafından birlikte imza altına alınır. Bu tutanaklar 09.06.1932 tarihli ve 2004 sayılı İcra ve İflas Kanununun 38 inci maddesi anlamında ilam niteliğindedir.
ALTINCI KISIM
Avukatın Hak ve Ödevleri
Madde 0036: Sır saklama
Avukatların, kendilerine tevdi edilen veya gerek avukatlık görevi, gerekse , Türkiye Barolar Birliği ve barolar organlarındaki görevleri dolayısiyle öğrendikleri hususları açığa vurmaları yasaktır.
(02.05.2001 tarih ve 4667 sayılı Kanunun 24 üncü maddesiyle değişen ve 10.05.2001 tarihinden geçerli olarak yürürlüğe giren şekli.) Avukatların birinci fıkrada yazılı hususlar hakkında tanıklık edebilmeleri, iş sahibinin muvafakatini almış olmalarına bağlıdır. Ancak, bu halde dahi avukat tanıklık etmekten çekinebilir. Çekinme hakkının kullanılması hukuki ve cezai sorumluluk doğurmaz.
Yukarıki hükümler, Türkiye Barolar Birliği ve baroların memurları hakkında da uygulanır.
ALTINCI KISIM
Avukatın Hak ve Ödevleri
Madde 0037: İşin reddedildiğinin bildirilmesi
Avukat, kendisine teklif olunan işi sebep göstermeden reddedebilir. Reddin, iş sahibine gecikmeden bildirilmesi zorunludur.
İşi iki avukat tarafından reddolunan kimse, kendisine bir avukat tayinini baro başkanından isteyebilir.
(02.05.2001 tarih ve 4667 sayılı Kanunun 25 inci maddesiyle değişen ve 10.05.2001 tarihinden geçerli olarak yürürlüğe giren şekli.) Tayin olunan avukat, baro başkanı tarafından belirlenen ücret karşılığında işi takip etmek zorundadır.
ALTINCI KISIM
Avukatın Hak ve Ödevleri
Madde 0038: İşin reddi zorunluluğu
Avukat;
Kendisine yapılan teklifi yolsuz veya haksız görür yahut sonradan yolsuz veya haksız olduğu kanısına varırsa,
Aynı işte menfaati zıt bir tarafa avukatlık etmiş veya mütalaa vermiş olursa,
(02.05.2001 tarih ve 4667 sayılı Kanunun 26 ncı maddesiyle değişen ve 10.05.2001 tarihinden geçerli olarak yürürlüğe giren şekli.) Evvelce hakim, hakem, Cumhuriyet savcısı, bilirkişi veya memur olarak o işte görev yapmış olursa,
Kendisinin düzenlediği bir senet veya sözleşmenin hükümsüzlüğünü ileri sürmek durumu ortaya çıkmışsa,
(Anayasa Mahkemesi nin: 02.06.1977 tarihli ve E:1977/43, K:1977/84 sayılı kararı ile iptal edilmiştir.)
Görmesi istenilen iş, Türkiye Barolar Birliği tarafından tespit edilen mesleki dayanışma ve düzen gereklerine uygun değilse,
Teklifi reddetmek zorunluğundadır. Bu zorunluluk, avukatların ortaklarını ve yanlarında çalıştırdıkları avukatları da kapsar.
(3. Fıkra: Anayasa Mahkemesi nin: 21.01.1971 tarihli ve E:1970/19, K:1971/9 sayılı kararı ile iptal edilmiştir.)
(4. Fıkra: Anayasa Mahkemesi nin: 02.06.1977 tarihli ve E:1977/43, K:1977/84 sayılı kararı ile iptal edilmiştir.)
ALTINCI KISIM
Avukatın Hak ve Ödevleri
Madde 0039: Avukatın dosya saklaması ve hapis hakkı
Avukat, kendisine tevdi olunan evrakı, vekaletin sona ermesinden itibaren üç yıl süre ile saklamakla yükümlüdür. Şu kadar ki, evrakın geri alınması müvekkile yazı ile bildirilmiş olduğu hallerde saklama yükümlülüğü, bildirme tarihinden itibaren üç ayın sonunda sona erer.
Avukat, ücreti ve yapmış olduğu giderleri kendisine ödenmedikçe, elinde bulunan evrakı geri vermekle yükümlü değidir.
ALTINCI KISIM
Avukatın Hak ve Ödevleri
Madde 0040: Tazminat isteklerinde zamanaşımı
(02.05.2001 tarih ve 4667 sayılı Kanunun 27 nci maddesiyle değişen ve 10.05.2001 tarihinden geçerli olarak yürürlüğe giren şekli.) İş sahibi tarafından sözleşmeye dayanılarak avukata karşı ileri sürülen tazminat istekleri, bu hakkın doğumunun öğrenildiği tarihten itibaren bir yıl ve her halde zararı doğuran olaydan itibaren beş yıl geçmekle düşer.
ALTINCI KISIM
Avukatın Hak ve Ödevleri
Madde 0041: Avukatın vekaletten çekilmesi
Belli bir işi takipten veya savunmadan isteği ile çekilen avukatın o işe ait vekalet görevi, durumu müvekkiline tebliğinden itibaren onbeş gün süre ile devam eder.
Şu kadar ki, adli müzaharet bürosu yahut baro başkanı tarafından tayin edilen avukat, kaçınılmaz bir sebep veya haklı bir özürü olmadıkça, görevi yerine getirmekten çekinemez. Kaçınılmaz sebebin veya haklı özürün takdiri avukatı tayin eden makama aittir.
ALTINCI KISIM
Avukatın Hak ve Ödevleri
Madde 0042: Bir avukatın geçici olarak görevlendirilmesi
(1. Fıkranın: 02.05.2001 tarih ve 4667 sayılı Kanunun 28 inci maddesiyle değişen ve 10.05.2001 tarihinden geçerli olarak yürürlüğe giren şekli.) Bir avukatın ölümü veya meslekten yahut işten çıkarılması veya işten yasaklanması yahut geçici olarak iş yapamaz duruma gelmesi hallerinde, avukatın kayıtlı olduğu (1) baro başkanı, ilgililerin yazılı istemi üzerine veya iş sahiplerinin yazılı muvafakatini almak şartiyle, işleri geçici olarak takip etmek ve yürütmek için bir avukatı görevlendirir ve dosyaları kendisine devir ve teslim eder. Ayrıca durumu mahkemelere ve gerekli göreceği yerlere bildirir. Bu hükümler avukatlık ortaklığı hakkında da kıyasen uygulanır.
Yukarıki fıkrada yazılı işlere ait kanuni süreler, dosyaların devir ve teslimine kadar işlemez. Şu kadar ki, bu süre üç ayı geçemez.
(02.05.2001 tarih ve 4667 sayılı Kanunun 28 inci maddesiyle, 10.05.2001 tarihinden geçerli olarak yürürlükten kaldırılmıştır.)
Kendisine görev verilen avukat haklı sebepler göstererek bunu reddedebilir. Ret sebeplerinin yerinde olup olmadığına baro yönetim kurulu karar verir.
Vekalet görevi, temsil edilen avukatın talimatına bağlı olmaksızın, bu görevi yapan avukatın sorumluluğu altında yürür. Yapılan işlerin ücretini, kendisine vekalet olunan avukat öder. Anlaşmazlık halinde ücretin miktarı baro yönetim kurulu tarafından belirtilir.
(1) Altı Çizili İbare 15.07.2020 Tarih ve 31186 Sayılı Resmi Gazetede Yayımlanan 7249 Sayılı Kanunun 5. Maddesi ile eklenmiştir.
ALTINCI KISIM
Avukatın Hak ve Ödevleri
Madde 0043: Büro edinme zorunluluğu
Her avukat, levhaya yazıldığı tarihten itibaren üç ay içinde baro bölgesinde bir büro kurmak zorundadır. (Cümle 30.04.2013 tarih ve 28633 sayılı Resmi Gazetede yayımlanan 6460 Sayılı Kanun ile Eklenmiştir) 23/6/1965 tarihli ve 634 sayılı Kat Mülkiyeti Kanununa göre anagayrimenkulün mesken olarak gösterilen bağımsız bölümlerinde kat maliklerinin izni ve benzeri şartlar aranmaksızın avukatlık büroları faaliyet gösterebilir. Bu konuda, yönetim planındaki aksine hükümler uygulanmaz. Büronun niteliklerini barolar belirtir.
(02.05.2001 tarih ve 4667 sayılı Kanunun 29 uncu maddesiyle değişen ve 10.05.2001 tarihinden geçerli olarak yürürlüğe giren şekli.) Bir avukatın birden fazla bürosu olamaz. Birlikte çalışan avukatlar ayrı büro edinemezler. Avukatlık ortaklığı yurt içinde şube açamaz. Milletvekilleri, milletvekilliği süresince avukatlık yapamazlar.
Bürosunu veya konutunu değiştiren avukat yenilerinin adreslerini bir hafta içinde baroya bildirmek zorundadır.
(Fıkra 05.04.2023 tarih ve 32154 sayılı Resmi Gazetede yayımlanan 7445 Sayılı Kanunun 10. Maddesi ile Eklenmiştir) Avukatların büro kurma giderlerinin karşılanması için kredi ve finans kuruluşları ile kredi veren kamu kurum ve kuruluşlarınca uygun şartlarda finansman desteği sağlanır. Desteğin sağlanmasına ilişkin usul ve esaslar, Bankacılık Düzenleme ve Denetleme Kurumu ile Hazine ve Maliye Bakanlığının görüşü alınarak Adalet Bakanlığı tarafından belirlenir.
ALTINCI KISIM
Avukatın Hak ve Ödevleri
Madde 0044: Avukatların birlikte veya avukatlık ortaklığı şeklinde çalışmaları
(02.05.2001 tarih ve 4667 sayılı Kanunun 30 uncu maddesiyle başlığı ile birlikte değişen ve 10.05.2001 tarihinden geçerli olarak yürürlüğe giren şekli.) Avukatlar, mesleki çalışmalarını aynı büroda birlikte veya avukatlık ortaklığı şeklinde de yürütebilirler.
Aynı büroda birlikte çalışma
Birlikte çalışma, aynı ilde kurulu barolardan herhangi birine (1) kayıtlı birden çok avukatın mesleki çalışmalarını bir büroda yürütmeleridir. Bu birlikteliğin tüzel kişiliği yoktur, yapılan iş ticari sayılmaz.
Birlikte çalışan avukatlardan biri ya da birkaçının ad ve/veya soyadının yanında (Avukatlık Bürosu) ibaresinin kullanılması zorunludur. Karşılıklı hak ve yükümlülükler, gelir ve giderlerin paylaşılması, büro yönetimi, birlikteliğin sona ermesi birlikte çalışanlarca belirlenir ve yazılı olarak kayıtlı oldukları baroya bildirilir.
Avukatlık ortaklığı
Avukatlık ortaklığı, aynı ilde kurulu barolardan herhangi birine (1) kayıtlı birden çok avukatın bu Kanuna göre mesleklerini yürütmek için oluşturdukları tüzel kişiliktir. Avukatlık ortaklığının çalışması meslek çalışması olup, ticari sayılmaz ve vergilendirme bakımından şahıs şirketlerine ilişkin hükümler uygulanır. Avukatlık ortaklığının adı, bir ya da birkaç ortağın ad ve/veya soyadlarına (Avukatlık Ortaklığı) ibaresi eklenerek belirlenir. Yabancı sermayeyi teşvik mevzuatı çerçevesinde Türkiye de faaliyet göstermek isteyen yabancı avukatlık ortaklıkları, bu Kanuna ve avukatlık ortaklığı düzenlemesine uygun olarak kurulmak koşuluyla, yalnızca yabancı hukuklar ve milletlerarası hukuk konularında danışmanlık hizmeti verebilirler. Bu sınırlama yabancı avukatlık ortaklığında çalışan Türkiye Cumhuriyeti vatandaşı ya da yabancı avukatları da kapsar. Bu nev i avukatlık ortaklıkları için ortakların baroya kayıtlı olması şartı aranmaz. Bu kuralın uygulanması mütekabiliyet esasına bağlıdır.
Ana sözleşmesi tip ana sözleşmeye uygun olarak düzenlenen avukatlık ortaklığı, kurucularının kayıtlı bulunduğu baro yönetim kurulu tarafından Baro Avukatlık Ortaklığı Siciline yazılmasıyla tüzel kişilik kazanır. Yazılma istemi, ancak Kanuna ve tip ana sözleşmeye aykırılık gerekçesiyle reddedilebilir. Bu durumda 8 inci madde hükümleri kıyasen uygulanır. Ana sözleşmenin bir örneği Türkiye Barolar Birliğine gönderilir.
Ortakların hak ve borçları
Ortaklık payları ve oranları serbestçe belirlenir. Ortakların payı, ancak ortaklara veya avukat olan üçüncü kişilere devredilebilir. Ortakların pay devrinin sözleşme ile yasaklanması veya ortakların pay devrine onay vermemeleri, mirasçının avukat olmaması ya da ortaklığı kabul etmemesi, ortağın emeklilik veya sağlık nedenleri ile avukatlığı bırakması, baro levhasından silinmesi, meslekten çıkması veya çıkarılması, ortaklıktaki payına haciz konulması halinde ortaklık payı gerçek değeri üzerinden diğer ortaklar tarafından payları oranında alınır. Bu işlemlerin üç ay içerisinde sonuçlandırılmaması halinde, yönetmelikteki tasfiye hükümleri uygulanır.
Vekaletnameler ortaklık adına düzenlenir. Ortaklık iş veya davayı takip edecek avukatlara yetki belgesi verir.
Avukatlık ortaklığı, amacın dışında hak ve mal edinemez, üçüncü kişilerle ortaklık kuramaz, tüzel kişilerin paylarını alamaz. Ortaklar; birden fazla avukatlık ortaklığının ortağı olamaz, ortaklığın bürosu dışında büro edinemez ve bağımsız olarak dava ve iş takip edemezler.
Avukatlık ortaklığı; ortaklarının ve çalışan avukatların ortaklık ile ilgili her türlü işlem, eylem ve borçlarından dolayı bunlarla birlikte müştereken ve müteselsilen sınırsız sorumludur. Ortakların ve ortaklıkta çalışan avukatların mesleki görevlerinden dolayı Avukatlık Kanunu ve meslek kurallarına göre sorumlulukları saklıdır. Avukatlık ortaklıkları hakkında da bu Kanundaki disiplin işlem ve cezaları uygulanır.
Defter ve kayıtların tutulmasından ortaklığın yönetim ve temsili ile görevli ortak sorumludur. Avukatlık ortaklığı; iş ve dava defteri, pay defteri, karar defteri, gelir-gider defteri ve demirbaş defteri tutmak zorundadır.
Uyuşmazlıkların çözümü
Avukatların birlikte çalışmalarından veya avukatlık ortaklığında; ortakların kendi aralarında ve ortaklıkla ilgili her türlü uyuşmazlıklar ile ortaklık pay devir ve intikalinde bedele ilişkin olarak üçüncü şahıslarla aralarında çıkacak anlaşmazlıklar, bu Kanunun 167 nci maddesinde tanımlanan hakem kurulu tarafından, bu Kanun ve yönetmelik hükümlerine göre çözümlenir.
Avukatlık ortaklığı tip ana sözleşmesinde bulunması gereken; ortakların kimlik bilgileri, ortaklığın unvanı ve adresi, ortaklık payları, ortaklar arasındaki ilişkiler, iş ve davalarla ilgili iş bölümü, yönetici ortakların yetkileri, ortaklığın yönetimi ve temsili, ortaklar kurulu, kurulun görev ve yetkileri, gelir ve giderin paylaşılması, denetim, ortaklıktan çıkma, çıkarılma, pay devri, ortaklığın sona ermesi, fesih, infisah ve tasfiye gibi hususların esas, şekil ve şartları Türkiye Barolar Birliği Yönetim Kurulunca hazırlanıp Adalet Bakanlığınca onaylanarak Resmi Gazetede ilan edilen yönetmelikte düzenlenir.
(1) aynı baroya İbareleri 15.07.2020 Tarih ve 31186 Sayılı Resmi Gazetede Yayımlanan 7249 Sayılı Kanunun 6. Maddesi ile aynı ilde kurulu barolardan herhangi birine şeklinde değişmiştir.
ALTINCI KISIM
Avukatın Hak ve Ödevleri
Madde 0045: Avukat bürosunda çalışabilecek kişiler
(1. Fıkranın: 02.05.2001 tarih ve 4667 sayılı Kanunun 31 inci maddesiyle değişen ve 10.05.2001 tarihinden geçerli olarak yürürlüğe giren şekli.) Avukatlar ve avukatlık ortaklıkları, bürolarında yalnız avukatlık mesleği için gerekli olan yardımcı elemanları çalıştırabilirler.
Hakimliğe ve avukatlığa engel suçlardan biri ile hükümlü olanlar veya avukatlıktan yasaklananlarla her ne şekilde olursa olsun işbirliği edilemez veya bu gibiler büroda çalıştırılamaz.
(02.05.2001 tarih ve 4667 sayılı Kanunun 31 inci maddesiyle değişen ve 10.05.2001 tarihinden geçerli olarak yürürlüğe giren şekli.) Yukarıdaki hükümlere aykırı hareket eden avukat, ilk defasında işten, tekrarında meslekten çıkarma; avukatlık ortaklığı ilk defasında işten çıkarma, tekrarında ise avukatlık ortaklığı sicilinden silinme cezası ile cezalandırılır.
ALTINCI KISIM
Avukatın Hak ve Ödevleri
Madde 0046: İşlerin stajiyer veya sekreterle takibi, dava dosyalarının incelenmesi ve dosyadan örnek alma
(02.05.2001 tarih ve 4667 sayılı Kanunun 32 nci maddesiyle değişen ve 10.05.2001 tarihinden geçerli olarak yürürlüğe giren şekli.) Avukat, işlerini kendi sorumluluğu altındaki stajyeri veya yanında çalışan sekreteri eliyle de takip ettirebilir, fotokopi veya benzeri yollarla örnek aldırabilir. Avukatın onanmasını istemediği örnekler harca tabi değildir.
Avukat veya stajyer, vekaletname olmaksızın dava ve takip dosyalarını inceleyebilir. Bu inceleme isteğinin ilgililerce yerine getirilmesi zorunludur. Vekaletname ibraz etmeyen avukata dosyadaki kağıt veya belgelerin örneği veya fotokopisi verilmez.
ALTINCI KISIM
Avukatın Hak ve Ödevleri
Madde 0047: Çekişmeli hakları edinme yasağı
Avukat el koyduğu işlere ait çekişmeli hakları edinmekten veya bunların edinilmesine aracılıktan yasaklıdır. Bu yasak, işin sona ermesinden itibaren bir yıl sürer.
Birinci fıkra hükmü, avukatın ortaklarını ve yanında çalıştırdığı avukatları da kapsar.
(02.05.2001 tarih ve 4667 sayılı Kanunun 33 nci maddesiyle eklenen ve 10.05.2001 tarihinden geçerli olarak yürürlüğe giren şekli.) Ancak, 164 üncü madde hükmü saklıdır.
ALTINCI KISIM
Avukatın Hak ve Ödevleri
Madde 0048: Avukata çıkar karşılığında iş getirme
Avukat veya iş sahibi tarafından vadolunan veya verilen bir ücret yahut da herhangi bir çıkar karşılığında avukata iş getirmeye aracılık edenler ve aracı kullanan avukatlar altı aydan bir yıla kadar hapis cezası ile cezalandırılır.
Bu eylemi yapanlar memur iseler, verilecek hapis cezası bir yıldan aşağı olamaz.
ALTINCI KISIM
Avukatın Hak ve Ödevleri
Madde 0049: Avukatların resmi kılık ve kıyafeti:
(Madde Başlığı ve Madde 11.07.2020 tarih ve 31186 sayılı Resmi Gazetede yayımlanan 7249 Sayılı Kanunun 7. Maddesi ile Değişmiştir.)
Avukatlar, mahkemelere Türkiye Barolar Birliği tarafından şekli belirlenen cübbeyle çıkmak zorundadır.
Avukatlara, staj dönemi de dahil olmak üzere, baro ve Birliğin iş ve işlemleri ile mesleğin icrası kapsamında kılık ve kıyafetle ilgili herhangi bir zorunluluk getirilemez.
ALTINCI KISIM
Avukatın Hak ve Ödevleri
Madde 0050: Baroya ve avukatlara ayrılacak yer
Her adalet dairesinde, bölgesinde bulunduğu baro için, her mahkeme salonunda ve icra dairesinde ise avukatlar için ihtiyaca yetecek nitelikte yer ayrılması zorunludur. (Cümle 15.07.2020 tarih ve 31186 sayılı Resmi Gazetede yayımlanan 7249 7249 Sayılı Kanunun 8. Maddesi ile Eklenmiştir) Birden fazla baronun bulunduğu illerde baro için ayrılacak yer Türkiye Barolar Birliğine tahsis edilir ve Birlik, barolara kayıtlı avukat sayısını esas alarak bu yeri barolara tahsis eder.
(02.05.2001 tarih ve 4667 sayılı Kanunun 34 üncü maddesiyle eklenen ve 10.05.2001 tarihinden geçerli olarak yürürlüğe giren şekli.) Ayrıca her cezaevinde ve kolluk biriminde mesleğin onuruna ve önemine uygun bir görüşme yeri ayrılır. Bu yerlerin bakım ve onarımı ilgisine göre Adalet ve İçişleri Bakanlıklarınca yaptırılır.
ALTINCI KISIM
Avukatın Hak ve Ödevleri
Madde 0051: Danışma yapılması uygun olmıyan yerler
Avukatlar, baroda yazılı olan bürolarından başka yerlerde, mahkeme salonunda veya adalet binasının başka bir yerinde iş sahipleri ile hukuki danışmada bulunmaktan ve iş kabul etmekten yasaklıdırlar.
Yukarıki fıkra hükmü, avukatın özel olarak çağrıldığı hallerde uygulanmaz.
ALTINCI KISIM
Avukatın Hak ve Ödevleri
Madde 0052: Dosya tutmak
Avukat, üzerine aldığı her iş yahut yazılı mütalasına baş vurulan her husus hakkında düzenli dosya tutmak zorundadır.
Avukat, kendisi tarafından yazılan veya taslağı yapılan her belgeyi imzalamakla yükümlüdür.
ALTINCI KISIM
Avukatın Hak ve Ödevleri
Madde 0053: Görüşmelere ait tutanak
Avukat, iş için yaptığı görüşmelerden gerekli saydıklarını bir tutanakla tespit eder. Tutanağın altı, görüşmede bulunanlar tarafından imzalanır.
ALTINCI KISIM
Avukatın Hak ve Ödevleri
Madde 0054: Sicil cüzdanları
Levhada yazılı olan her avukatın bağlı olduğu baroda, Türkiye Barolar Birliğinden gönderilen örneğe göre düzenlenecek bir sicil cüzdanı bulunur. Bu cüzdan gizlidir; ancak sahibi veya vekalet vereceği başka bir avukat tarafından her zaman görülebilir ve gerekli not alınabilir.
Bir barodan diğerine nakil halinde, cüzdan, nakledilen baro başkanlığına gönderilir.
ALTINCI KISIM
Avukatın Hak ve Ödevleri
Madde 0055: Reklam yasağı
Avukatların iş elde etmek için, reklam sayılabilecek her türlü teşebbüs ve harekette bulunmaları ve özellikle tabelalarında ve basılı kağıtlarında avukat unvanı ile akademik unvanlarından başka sıfat kullanmaları yasaktır.
(02.05.2001 tarih ve 4667 sayılı Kanunun 35 inci maddesiyle eklenen ve 10.05.2001 tarihinden geçerli olarak yürürlüğe giren şekli.) Bu yasak, ortak avukatlık bürosu ve avukatlık ortaklığı hakkında da uygulanır.
(02.05.2001 tarih ve 4667 sayılı Kanunun 35 inci maddesiyle eklenen ve 10.05.2001 tarihinden geçerli olarak yürürlüğe giren şekli.) Yukarıdaki yasaklara ilişkin esaslar Türkiye Barolar Birliğince düzenlenecek yönetmelikle belirlenir.
ALTINCI KISIM
Avukatın Hak ve Ödevleri
Madde 0056: Örnek çıkarabilme ve tebligat yapabilme hakkı
Usulüne uygun olarak düzenlenen ve avukata verilmiş olan vekaletname 52 nci maddede yazılı dosyada saklanır. Avukat, bu vekaletnamenin örneğini çıkarıp aslına uygunluğunu imzası ile onaylayarak kullanabilir. Avukatın çıkardığı vekaletname örnekleri bütün yargı mercileri, resmi daire ve kurumlar ile gerçek ve tüzel kişiler için resmi örnek hükmündedir.
Asıllarının verilmesi kanunda açıkça gösterilmiyen hallerde avukatlar, takibettikleri işlerde, aslı kendilerinde bulunan her türlü kağıt ve belgelerin örneklerini kendileri onaylıyarak yargı mercileri ile diğer adalet dairelerine verebilirler.
(Fıkra 08.02.2008 tarih ve 26781 sayılı Resmi Gazetede yayımlanan Kanun ile Değişmiştir.) Aslı olmayan vekaletname veya diğer kağıt ve belgelerin örneğini onaylayan yahut aslına aykırı örnek veren avukat, üç yıldan altı yıla kadar hapis cezası ile cezalandırılır.
Avukatlar, vekalet aldıkları işlerde, ilgili yargı mercii aracılığı ile ve bu yargı merciinin tebliğat konusunda bir kararı olmaksızın, diğer tarafa adli kağıt ve belge tebliğ edebilirler. Tebliğ edilen kağıt ve belgelerin birer nüshası, gerekli harc, vergi ve resim ödenmek şartiyle, ilgili yargı merciinin dosyasına konur.
(02.05.2001 tarih ve 4667 sayılı Kanunun 36 ncı maddesiyle eklenen ve 10.05.2001 tarihinden geçerli olarak yürürlüğe giren şekli.) Avukatlar veya avukatlık ortaklığı başkasını tevkil etme yetkisini haiz oldukları bütün vekaletnamelerini kapsayacak şekilde bir başka avukata veya avukatlık ortaklığına vekaletname yerine geçen yetki belgesi verebilir. Bu yetki belgesi vekaletname hükmündedir.
(02.05.2001 tarih ve 4667 sayılı Kanunun 36 ncı maddesiyle eklenen ve 10.05.2001 tarihinden geçerli olarak yürürlüğe giren şekli.) Vekaletnameler Türkiye için tek tip olup, vekaletnamenin biçim ve içeriği Türkiye Barolar Birliği ile Türkiye Noterler Birliği tarafından hazırlanır.
ALTINCI KISIM
Avukatın Hak ve Ödevleri
Madde 0057: Avukata karşı işlenen suçlar
Görev Sırasında veya yaptığı görevden dolayı avukata karşı işlenen suçlar hakkında, bu suçların hakimlere karşı işlenmesine ilişkin hükümler uygulanır.
ALTINCI KISIM
Avukatın Hak ve Ödevleri
Madde 0058: Soruşturmaya yetkili Cumhuriyet Savcısı
(Madde 08.02.2008 tarih ve 26781 sayılı Resmi Gazetede yayımlanan Kanun ile Değişmiştir.)
Avukatların avukatlık veya Türkiye Barolar Birliği ya da baroların organlarındaki görevlerinden doğan veya görev sırasında işledikleri suçlardan dolayı haklarında soruşturma, Adalet Bakanlığının vereceği izin üzerine, suçun işlendiği yer Cumhuriyet savcısı tarafından yapılır. Avukat yazıhaneleri ve konutları ancak mahkeme kararı ile ve kararda belirtilen olayla ilgili olarak Cumhuriyet savcısı denetiminde ve kayıtlı olunan (1) baro temsilcisinin katılımı ile aranabilir. Ağır ceza mahkemesinin görev alanına giren bir suçtan dolayı suçüstü hali dışında avukatın üzeri aranamaz.
Hukuk Usulü Muhakemeleri Kanunu ile Ceza Muhakemesi Kanununun duruşmanın inzibatına ilişkin hükümleri saklıdır. Şu kadar ki, bu hükümlere göre avukatlar tutuklanamayacağı gibi, haklarında disiplin hapsi veya para cezası da verilemez.
(1) Altı Çizili İbare 15.07.2020 Tarih ve 31186 Sayılı Resmi Gazetede Yayımlanan 7249 Sayılı Kanunun 9. Maddesi ile eklenmiştir.
ALTINCI KISIM
Avukatın Hak ve Ödevleri
Madde 0059: Kovuşturma izni, son soruşturmanın açılması kararı ve duruşmanın yapılacağı mahkeme
58 inci maddeye göre yapılan soruşturmaya ait dosya Adalet Bakanlığı Ceza İşleri Genel Müdürlüğüne tevdi olunur. İnceleme sonunda kovuşturma yapılması gerekli görüldüğü takdirde dosya, suçun işlendiği yer ağır ceza mahkemesine en yakın bulunan ağır ceza mahkemesi Cumhuriyet Savcılığına gönderilir.
Cumhuriyet Savcısı beş gün içinde, iddianamesini düzenliyerek dosyayı son soruşturmanın açılmasına veya açılmasına yer olmadığına karar verilmek üzere ağır ceza mahkemesine verir.
İddianamenin bir örneği, Ceza Muhakemeleri Usulü Kanununun hükümleri uyarınca, hakkında kovuşturma yapılan avukata tebliğ olunur. Bu tebliğ üzerine avukat, kanunda yazılı süre içinde bazı delillerin toplanmasını ister veya kabule değer bir istemde bulunursa nazara alınır, gerekirse soruşturma başkan tarafından derinleştirilir.
Haklarında son soruşturmanın açılmasına karar verilen avukatların duruşmaları, suçun işlendiği yer ağır ceza mahkemesinde yapılır. (02.05.2001 tarih ve 4667 sayılı Kanunun 38 inci maddesiyle eklenen ve 10.05.2001 tarihinden geçerli olarak yürürlüğe giren cümle.) Durum avukatın kayıtlı olduğu baroya bildirilir.
(Fıkra 15.07.2020 tarih ve 31186 sayılı Resmi Gazetede yayımlanan 7249 Sayılı Kanunun 10. Maddesi ile Eklenmiştir) Avukatların, avukatlık veya Türkiye Barolar Birliği ya da baroların organlarındaki görevlerinden doğan veya görev sırasında işledikleri suçlar nedeniyle verilen bölge adliye mahkemesi ceza dairelerinin kararları hakkında 4/12/2004 tarihli ve 5271 sayılı Ceza Muhakemesi Kanununun 286 ncı maddesinin ikinci fıkrası uygulanmaz.
ALTINCI KISIM
Avukatın Hak ve Ödevleri
Madde 0060: İtiraz hakkı
59 uncu maddede yazılı mahkemelerin tutuklama veya salıverilmeye yahut son soruşturmanın açılmasına yer olmadığına dair kararlarına karşı Cumhuriyet Savcısı veya sanık tarafından genel hükümler uyarınca itiraz olunabilir.
Bu itiraz, suçun işlendiği yer ağır ceza mahkemesi hariç olmak üzere, itiraz edilen kararı veren mahkemeye en yakın ağır ceza mahkemesinde incelenir.
ALTINCI KISIM
Avukatın Hak ve Ödevleri
Madde 0061: Suçüstü hali:
(Madde Başlığı ile Birlikte 08.02.2008 tarih ve 26781 sayılı Resmi Gazetede yayımlanan Kanun ile Değişmiştir.)
Ağır ceza mahkemesinin görev alanına giren bir suçtan dolayı suçüstü halinde soruşturma, bizzat Cumhuriyet savcısı tarafından genel hükümlere göre yapılır.
ALTINCI KISIM
Avukatın Hak ve Ödevleri
Madde 0062: Görevi kötüye kullanma
(Madde Başlığı ile Birlikte 08.02.2008 tarih ve 26781 sayılı Resmi Gazetede yayımlanan Kanun ile Değişmiştir.)
Bu Kanun ve diğer kanunlar gereğince avukat sıfatı ile veya Türkiye Barolar Birliğinin yahut baroların organlarında görevli olarak kendisine verilmiş bulunan görev ve yetkiyi kötüye kullanan avukat Türk Ceza Kanununun 257 nci maddesi hükümlerine göre cezalandırılır.
ALTINCI KISIM
Avukatın Hak ve Ödevleri
Madde 0063: Avukatlık yetkilerinin başkaları tarafından kullanılmaması
Baro levhasında yazılı bulunmıyanlar ve işten yasaklanmış olan avukatlar, şahıslarına ait olmıyan dava evrakını düzenliyemez, icra işlemlerini takip edemez ve avukatlara ait diğer yetkileri kullanamazlar. Baro levhasında yazılı bulunmıyanlar avukatlık unvanını da taşıyamazlar. (02.05.2001 tarih ve 4667 sayılı Kanunun 40 ıncı maddesiyle eklenen ve 10.05.2001 tarihinden geçerli olarak yürürlüğe giren cümle.) Şu kadar ki, baro levhasındaki kaydı yirmi yılı dolanlardan, bürosunu kapatarak vergi kaydını sildiren avukatlar durumları hakkında bilgi vermek ve baroya karşı görev ve yükümlülüklerini yerine getirmek koşuluyla sadece avukat unvanını kullanabilirler.
(Fıkra 08.02.2008 tarih ve 26781 sayılı Resmi Gazetede yayımlanan Kanun ile Değişmiştir.)
Birinci fıkra hükmüne aykırı eylemde bulunanlara Cumhuriyet savcısı tarafından beşyüz Türk Lirasından ikibin Türk Lirasına kadar idarî para cezası verilir.
(Fıkra 08.02.2008 tarih ve 26781 sayılı Resmi Gazetede yayımlanan Kanun ile Değişmiştir.)
Avukatlık yapmak yetkisini taşımadıkları halde muvazaalı yoldan alacak devralarak ve kanunların tanıdığı başka hakları kötüye kullanarak avukatlara ait yetkileri kullananlar bir yıldan üç yıla kadar hapis ve bin güne kadar adlî para cezası ile cezalandırılırlar.
Mahkemeler, icra ve iflas daireleri ve barolar, bu maddenin kapsamına giren bir olayı öğrenince Cumhuriyet Savcılığına bildirmek zorundadırlar. Yapılacak kovuşturma sonucu Cumhuriyet Savcısı tarafından baroya bildirilir.
ALTINCI KISIM
Avukatın Hak ve Ödevleri
Madde 0064: Baro yönetim kuruluna karşı özel görevler
Denetleme ve şikayetle ilgili meselelerde avukat, bu kanunda gösterilen meslek sırrını saklama yükümlülüğüne aykırı düşmedikçe, kayıtlı olduğu (1) baro başkanına veya yönetim kuruluna yahut bunlar tarafından görevlendirilen üyelerden birine bilgi vermek ve istek üzerine dosyaları göndermek, dinlenmek üzere çağırıldığı hallerde baro başkanı, yönetim kurulu veya bu kurul üyelerinden birinin davetine uymak zorundadır.
(22.01.1986 tarih ve 3256 sayılı Kanunun 8 inci maddesiyle değişen şekli.) Birinci fıkrada yazılı zorunluğa uymayan avukat hakkında, kayıtlı olduğu (1) baro yönetim kurulu, onbin liradan yüzbin liraya kadar para cezası verebilir. Bu ceza her davet ve isteğe uymama halinde yeniden verilebilir. Ancak, gönderilen yazıda, davet ve isteğe uymama halinde para cezası verileceğinin belirtilmiş olması şarttır.
Bu para cezasına karşı, tebliğinden itibaren onbeş gün içinde, kararı veren baronun (1) disiplin kuruluna itiraz olunabilir. Baro disiplin kurulunun kararı kesindir.
Yukarıki fıkralar gereğince hükmedilen para cezaları, bu kanunun disiplin cezalarına ilişkin hükümlerine göre tahsil edilir ve baroya irat yazılır.
(1) Altı Çizili İbareler 15.07.2020 Tarih ve 31186 Sayılı Resmi Gazetede Yayımlanan 7249 Sayılı Kanunun 11. Maddesi ile eklenmiş ve baro İbaresi kararı veren baronun şeklinde değişmiştir.
ALTINCI KISIM
Avukatın Hak ve Ödevleri
Madde 0065: Baro keseneği
(Madde, Başlığı ile Birlikte 28.02.2009 tarih ve 27155 sayılı Resmi Gazetede yayımlanan Kanun ile Değişmiştir.)
Baro keseneğinin yıllık miktarı, genel kurulca belirlenir ve her yılın ocak ve temmuz aylarında iki eşit taksitte ödenir. (2. Cümle 15.07.2020 tarih ve 31186 sayılı Resmi Gazetede yayımlanan 7249 Sayılı Kanunun 12. Maddesi ile Eklenmiştir) Şu kadar ki, mesleğin ilk beş yılında baro keseneği alınmaz. (1) Vadesinde ödenmeyen keseneğe T.C. Merkez Bankası reeskont işlemlerinde uygulanan faiz oranında yıllık temerrüt faizi uygulanır.
Avukatlık Kanununun 72 ve 73 üncü madde hükümleri saklıdır.
(1) yarı oranında alınır. İbaresi 05.04.2023 Tarih ve 32154 Sayılı Resmi Gazetede Yayımlanan 7445 Sayılı Kanunun 11.maddesi ile alınmaz. şeklinde değişmiştir.
YEDİNCİ KISIM
Baro Levhası ve Avukatlar Listesi
Madde 0066: Levhaya yazılma yükümlülüğü
Her avukat, bölgesi içinde sürekli olarak avukatlık edeceği yerin baro levhasına yazılmakla, yükümlüdür. (Cümle 15.07.2020 tarih ve 31186 sayılı Resmi Gazetede yayımlanan 7249 Sayılı Kanunun 13. Maddesi ile Eklenmiştir) Bir ilde birden fazla baronun bulunması hâlinde avukat, bunlardan birinin levhasına yazılır.
Bir baro levhasına yazılmış olan avukat, sürekli olmamak şartiyle, memleketin her yerinde avukatlık yapmaya yetkilidir.
YEDİNCİ KISIM
Baro Levhası ve Avukatlar Listesi
Madde 0067: Avukatlığın sürekli olarak başka bölgede yapılması
Bir avukat, levhasında yazılı bulunduğu baro bölgesi dışında sürekli olarak avukatlık eder veya disiplin cezası gerektiren bir eylemde bulunursa, bu tespiti yapan baronun (1) yönetim kurulu tarafından bu konuda düzenlenecek tutanak, gereken işlem yapılmak üzere, avukatın levhasında yazılı olduğu baroya gönderilir.
(1) o yer barosu İbaresi 15.07.2020 Tarih ve 31186 Sayılı Resmi Gazetede Yayımlanan 7249 Sayılı Kanunun 14. Maddesi ile bu tespiti yapan baronun şeklinde değişmiştir.
YEDİNCİ KISIM
Baro Levhası ve Avukatlar Listesi
Madde 0068: Başka baroya nakil
Bir barodan diğer baroya nakil hakkındaki istekler, levhasına yazılmak istenen baro yönetim kuruluna yazı ile yapılır.
Nakil dilekçelerine hangi belgelerin ekleneceği ve nakilde ne gibi usullerin uygulanacağı yönetmelikte gösterilir.
YEDİNCİ KISIM
Baro Levhası ve Avukatlar Listesi
Madde 0069: Nakille ilgili inceleme ve istemin kabulü
Nakil isteği ile baş vurulan baronun yönetim kurulu, istekte bulunan avukat hakkında gerekli gördüğü her türlü inceleme ve işlemleri yapar ve özellikle avukatın disiplin kovuşturması altında olup olmadığını, ödenecek borcu bulunup bulunmadığını levhasına yazılı olduğu barodan sorar. Disiplin kovuşturmasının sonuçlanmasından veya avukatın baroya borçlarını ödemesinden evvel hiçbir işlem yapılamaz.
Nakil isteminin kabulü halinde verilecek karar, nakledilen baro yönetim kurulu tarafından Türkiye Barolar Birliğine ve avukatın ayrıldığı baroya derhal bildirilir.
( Üzeri Çizili İbare 22.06.2010 Tarih ve 27619 Sayılı Resmi Gazetede Yayınlanan 1.10.2009 Tarih ve E: 2008/73-K: 2009/120 Sayılı Anayasa Mahkemesi Kararı ile İptal Edilmiştir.
YEDİNCİ KISIM
Baro Levhası ve Avukatlar Listesi
Madde 0070: Nakil isteminin reddi
Nakil isteminin, levhasına yazılmak için başvurulan baroca reddi halinde, nakil isteğinde bulunan avukat, bu kararın kendisine tebliğinden itibaren onbeş gün içinde Türkiye Barolar Birliğine itiraz edebilir.
Baro yönetim kurulu, nakil isteminin baroya varışı tarihinden itibaren bir ay içinde bir karar vermezse istem reddedilmiş sayılır. Bu halde bir aylık sürenin bitiminden itibaren onbeş gün içinde ilgili, Türkiye Barolar Birliğine itiraz edebilir.
Türkiye Barolar Birliğinin itiraz üzerine vereceği kararlar kesin olup bu kararlara karşı ilgili tarafından İdari Yargı Merciine başvurulabilir.
Türkiye Barolar Birliği itiraz dilekçesinin varışı tarihinden itibaren üç ay içinde bir karar vermezse itiraz reddedilmiş sayılır.
Türkiye Barolar Birliği itirazın kabulü hakkındaki kararını, avukatın naklettiği ve ayrıldığı barolara derhal bildirir.
YEDİNCİ KISIM
Baro Levhası ve Avukatlar Listesi
Madde 0071: Levhadan ve avukatlık ortaklığı sicilinden silme
(02.05.2001 tarih ve 4667 sayılı Kanunun 42 nci maddesiyle başlığı ile birlikte değişen ve 10.05.2001 tarihinden geçerli olarak yürürlüğe giren şekli.) Levhadan silme ve avukatlık ortaklığı sicilinden silme kararını avukatın veya avukatlık ortaklığının kayıtlı olduğu baronun yönetim kurulu verir.
Bu karardan önce avukatın yazılı cevabı istenmekle birlikte kendisinin dinlenmesi veya dinlenmek üzere yapılan çağrıya süresi içinde uymamış olması şarttır. Avukatlık ortaklığı hakkında da karar verilmesi için ortaklık tarafından görevlendirilecek bir ortağın dinlenmesi veya yapılan çağrıya uyulmamış olması gereklidir.
Levhadan ve avukatlık ortaklığı sicilinden silme kararı gerekçeli olarak verilir. Bu karara karşı avukat veya avukatlık ortaklığı tebliğ tarihinden itibaren onbeş gün içinde Türkiye Barolar Birliğine itiraz edebilir. Türkiye Barolar Birliğinin itiraz üzerine verdiği kararlar Adalet Bakanlığına ulaştığı tarihten itibaren iki ay içinde Bakanlıkça karar verilmediği veya karar onaylandığı takdirde kesinleşir. Ancak Adalet Bakanlığı uygun bulmadığı kararları bir daha görüşülmek üzere, gösterdiği gerekçesiyle birlikte Türkiye Barolar Birliğine geri gönderir. Geri gönderilen bu kararlar, Türkiye Barolar Birliği Yönetim Kurulunca üçte iki çoğunlukla aynen kabul edildiği takdirde onaylanmış, aksi halde onaylanmamış sayılır; sonuç Türkiye Barolar Birliği tarafından Adalet Bakanlığına bildirilir. 8 inci maddenin altıncı ve yedinci fıkraları hükümleri burada da kıyasen uygulanır.
Levhadan ve avukatlık ortaklığı sicilinden silme kararı kesinleşinceye kadar ilgili avukat veya avukatlık ortaklığı avukatlık faaliyetini devam ettirme hakkına sahiptir. Şu kadar ki; levhadan silme ve avukatlık ortaklığı sicilinden silme kararı kesinleşinceye kadar avukatın veya avukatlık ortaklığının görevini sürdürmesinde sakınca görülmesi halinde baro yönetim kurulunun istemi ile baro disiplin kurulu avukatı veya avukatlık ortaklığını geçici olarak işten yasaklayabilir.
YEDİNCİ KISIM
Baro Levhası ve Avukatlar Listesi
Madde 0072: Levhadan silinmeyi gerektiren haller
Aşağıdaki hallerde avukatın adı levhadan silinir:
Avukatlığa kabul için bu kanunun aradığı şartların sonradan kaybedilmiş olması,
Ruhsatnamenin verildiği tarihte onun verilmemesini gerekli kılan sebeplerin varlığının sonradan tespit edilmiş bulunması,
(02.05.2001 tarih ve 4667 sayılı Kanunun 43 üncü maddesiyle değişen ve 10.05.2001 tarihinden geçerli olarak yürürlüğe giren şekli.) Üç ay içinde baro bölgesinde bir büro açılmamış olması veya büronun kapatılmış yahut baro bölgesi dışına nakledilmiş bulunması, uyarıya rağmen kayıtlı olduğu baro dışında sürekli olarak avukatlık yapan avukatın çalışmasını sürdürdüğü baroya kaydını yaptırmaması,
(02.05.2001 tarih ve 4667 sayılı Kanunun 43 üncü maddesiyle değişen ve 10.05.2001 tarihinden geçerli olarak yürürlüğe giren şekli.) Baro ve Türkiye Barolar Birliği yıllık keseneklerinin veya staj kredilerinin tebligata rağmen geri ödenmemesi,
Avukatın, meslekten isteği ile ayrılmış olması,
Topluluk sigortası primlerinin topluluk sözleşmesinde gösterilen zamanlarda ödenmemesi,
(22.01.1986 tarih ve 3256 sayılı Kanunun 9 uncu maddesiyle eklenmiştir.) 10 uncu maddedeki engele rağmen levhaya yazılmış olması.
(22.01.1986 tarih ve 3256 sayılı Kanunun 9 uncu maddesiyle eklenmiştir.) Şu kadar ki, staj sırasında mesleğin onuru ile bağdaşması mümkün olmayan işler müstesna olmak üzere, 11 inci maddede sayılan işlerden biri ile uğraştığı, ruhsatnamenin verildiği tarihten itibaren 5 yıl geçtikten sonra anlaşılan avukat, staj süresi içinde elde ettiği ödemelerin veya gelirlerin tutarının üç katını Baroya ödediği takdirde levhaya yeniden yazılır.
(22.01.1986 tarih ve 3256 sayılı Kanunun 9 uncu maddesiyle eklenmiştir.) Baroya bildirilen büro terk edilmiş ve yenisi bildirilmemiş ise, 71 inci maddeye göre avukatın dinlenmek üzere çağırılmasından vazgeçilebilir.
YEDİNCİ KISIM
Baro Levhası ve Avukatlar Listesi
Madde 0073: Levhaya yeniden yazılma hakkı
72 nci maddeye göre levhadan silinmeyi gerektiren hallerin sona erdiğini ispat eden avukat, levhaya yeniden yazılmak hakkını kazanır. Şu kadar ki, baro yönetim kurulu, gerekli gördüğü hallerde, sebeplerini de açıklamak suretiyle, levhaya yeniden yazılma talebinde bulunanı, ilk yazılmaya esas olan şartların hepsinin veya bir kısmının varlığını ispatla zorunlu tutabilir.
Ruhsatname verilmesi hükmü ayrık olmak üzere, bu kanunun 7, 8 ve 9 uncu maddeleri levhaya yeniden yazılma istemlerinde de kıyas yolu ile uygulanır.
Levhaya yeniden yazılmasına evvelce dahil olduğu baro tarafından karar verilen avukattan yeniden giriş keseneği alınmaz.
YEDİNCİ KISIM
Baro Levhası ve Avukatlar Listesi
Madde 0074: Bir daha yazılmamak üzere levhadan silinme
Cezai veya disipline ilişkin bir karar sonunda meslekten çıkarılanlarla 5 inci maddenin (a) bendinde yazılı suçlardan kesin olarak hüküm giyenlerin ruhsatnamesi baro yönetim kurulunca geri alınarak iptal ve adları bir daha yazılmamak üzere levhadan silinir.
Bu işlerin uygulanması, kararın kesinleşmiş olmasına bağlıdır.
(02.05.2001 tarih ve 4667 sayılı Kanunun 44 üncü maddesiyle değişen ve 10.05.2001 tarihinden geçerli olarak yürürlüğe giren şekli.) Baro yönetim kurullarının bu maddeye dayanarak verdiği karara karşı avukat, kararın kendisine tebliği tarihinden itibaren onbeş gün içinde Türkiye Barolar Birliğine itiraz edebilir. Türkiye Barolar Birliğinin itiraz üzerine verdiği kararlar Adalet Bakanlığına ulaştığı tarihten itibaren iki ay içinde Bakanlıkça karar verilmediği veya karar onaylandığı takdirde kesinleşir. Ancak Adalet Bakanlığı uygun bulmadığı kararları bir daha görüşülmek üzere, gösterdiği gerekçesiyle birlikte Türkiye Barolar Birliğine geri gönderir. Geri gönderilen bu kararlar, Türkiye Barolar Birliği Yönetim Kurulunca üçte iki çoğunlukla aynen kabul edildiği takdirde onaylanmış, aksi halde onaylanmamış sayılır; sonuç Türkiye Barolar Birliği tarafından Adalet Bakanlığına bildirilir. 8 inci maddenin altıncı ve yedinci fıkraları hükümleri burada da kıyasen uygulanır.
YEDİNCİ KISIM
Baro Levhası ve Avukatlar Listesi
Madde 0075: Avukatlar listesi
(1. Fıkranın: 02.05.2001 tarih ve 4667 sayılı Kanunun 45 inci maddesiyle değişen ve 10.05.2001 tarihinden geçerli olarak yürürlüğe giren şekli.) Baro yönetim kurulu üç yılda bir bölgesi içinde bulunan ve baro levhasında yazılı olan bütün avukatların bir listesini son yılın 31 Aralık tarihine kadar düzenler. Listeye her avukatın alfabe sırasıyla adı, soyadı, büro ve konut adresi yazılır. Birlikte çalışan avukatların büroları ve avukatlık ortaklıkları listede ayrıca belirtilir. Levhadaki değişiklikler her yıl sonunda düzenlenecek ek listede gösterilir.
Bu listenin düzenlenme şekli Türkiye Barolar Birliğince tespit edilir.
Listenin düzenlenmesinden sonra baro levhasına yazılanlara yeni listenin düzenlenmesine kadar kullanılacak geçici bir belge verilir.
Listeden Anayasa Mahkemesine, Yüksek Mahkemelere, Adalet Bakanlığına, Türkiye Barolar Birliğine, diğer barolara, baronun bölgesi içinde bulunan mahkemelerle Cumhuriyet Savcılıklarına, en büyük idare amirine, diğer yargı mercilerine, noterlere ve icra ve iflas dairelerine yeteri kadar gönderilir.
SEKİZİNCİ KISIM
Barolar
BİRİNCİ BÖLÜM
Genel Hükümler
Madde 0076: Baroların kuruluş ve nitelikleri
(1. Fıkranın: 02.05.2001 tarih ve 4667 sayılı Kanunun 46 ncı maddesiyle değişen ve 10.05.2001 tarihinden geçerli olarak yürürlüğe giren şekli.) Barolar; avukatlık mesleğini geliştirmek, meslek mensuplarının birbirleri ve iş sahipleri ile olan ilişkilerinde dürüstlüğü ve güveni sağlamak; meslek düzenini, ahlakını, saygınlığını, hukukun üstünlüğünü, insan haklarını savunmak ve korumak, avukatların ortak ihtiyaçlarını karşılamak amacıyla tüm çalışmaları yürüten, tüzel kişiliği bulunan, çalışmalarını demokratik ilkelere göre sürdüren kamu kurumu niteliğinde meslek kuruluşlarıdır.
(18.06.1997 tarih ve 4276 sayılı Kanunun 3 üncü maddesiyle değişen şekli.) Barolar, kuruluş amaçları dışında faaliyette bulunamazlar.
(02.05.2001 tarih ve 4667 sayılı Kanunun 46 ncı maddesiyle değişen ve 10.05.2001 tarihinden geçerli olarak yürürlüğe giren şekli.) Protokolde barolar, İl Cumhuriyet Başsavcısının yanında yer alır.
SEKİZİNCİ KISIM
Barolar
BİRİNCİ BÖLÜM
Genel Hükümler
Madde 0077: Baronun kurulması, organlarının görevden uzaklaştırılması ve görevlerine son verilmesi
(1. Fıkranın: 02.05.2001 tarih ve 4667 sayılı Kanunun 47 nci maddesiyle değişen ve 10.05.2001 tarihinden geçerli olarak yürürlüğe giren şekli.) Bölgesi içinde en az otuz avukat bulunan her il merkezinde bir baro kurulur. Kurulmuş olan barolarda avukat sayısının otuzun altına düşmesi halinde de ikinci fıkra hükmü uygulanır. (Cümleler 15.07.2020 tarih ve 31186 sayılı Resmi Gazetede yayımlanan 7249 Sayılı Kanunun 15. Maddesi ile Eklenmiştir) Beşbinden fazla avukat bulunan illerde asgari ikibin avukatla bir baro kurulabilir. Bu sayıların belirlenmesinde baro levhasına kayıtlı avukatlar ile kamu kurum ve kuruluşları ile kamu iktisadi teşebbüslerinde görev yapan avukatlar esas alınır. Kuruluş müracaatında, kuruluş talebini içeren dilekçe ile ikibin avukatın imzasının ve bu avukatların belirlediği dört kişilik kurucular kurulunun isimlerinin yer aldığı liste Türkiye Barolar Birliğine verilir. Birlik, kuruluş işlemlerini yerine getirmek üzere kurucular kurulunu görevlendirir. Kurucular kurulu en geç altı ay içinde organ seçimlerini yapmak üzere kuruluş genel kurulunu toplar ve yeni baronun kuruluşunu tamamlayarak Birliğe bildirir. Yeni kurulan baro, seçimli ilk olağan genel kurulunu yapıncaya kadar Birlikte temsil edilmez ve seçimli ilk olağan genel kurulunu 82 nci madde hükmü uyarınca yapar. Avukat sayısının ikibinin altına düşmesi hâlinde Birlik, asgari avukat sayısının altı ay içinde sağlanmasını yazılı olarak ilgili baroya bildirir. Verilen süre içinde eksiklik giderilemezse baronun tüzel kişiliğine Birlik tarafından son verilir ve son verme kararı Birliğin resmi internet sitesinde ilan edilir. Tüzel kişiliği sona eren baroya kayıtlı avukatlar ve stajyerler ilan tarihinden itibaren onbeş gün içinde o ilde bir baro varsa o baroya, birden fazla baro varsa diledikleri baroya kaydolur ve bunların devam eden iş ve işlemleri kaydoldukları baro tarafından yürütülür. Tüzel kişiliği sona eren baronun tasfiye işlemleri son yönetim kurulu tarafından Birliğin denetim ve gözetiminde yapılır ve kalan malvarlığı Birliğe geçer.
(02.05.2001 tarih ve 4667 sayılı Kanunun 47 nci maddesiyle değişen ve 10.05.2001 tarihinden geçerli olarak yürürlüğe giren şekli.) Baro kurulmayan yerlerin en yakın baroya bağlanmasına veya bunların birleştirilerek bir baro kurulmasına ve merkezlerinin belirlenmesine Türkiye Barolar Birliği karar verir. Türkiye Barolar Birliği yeni kurulacak baro bölgesinde bürosu bulunan levhaya kayıtlı avukatların listesini düzenleyerek bunlardan en kıdemli avukatı, yeni baroyu kurmakla görevlendirir. Görevli avukatın seçeceği ve başkanlığını yapacağı dört kişilik kurucu kurul en geç altı ay içinde yeni baronun kuruluşunu tamamlar ve Türkiye Barolar Birliğine bildirir. Baro yönetim kurulunun yedekleri ile birlikte istifa etmesi halinde baroyu üç ay içinde seçime götürmek kaydıyla aynı kurul oluşturulur.
(02.05.2001 tarih ve 4667 sayılı Kanunun 47 nci maddesiyle değişen ve 10.05.2001 tarihinden geçerli olarak yürürlüğe giren şekli.) Barolar, kuruluşlarını Türkiye Barolar Birliğine bildirmekle tüzel kişilik kazanırlar. (Cümle 15.07.2020 tarih ve 31186 sayılı Resmi Gazetede yayımlanan 7249 Sayılı Kanunun 15. Maddesi ile Eklenmiştir) Aynı ilde yeni bir baronun kurulması hâlinde Türkiye Barolar Birliği, tüzel kişilik kazanma tarihini esas almak ve birden başlamak suretiyle baroları o ilin adıyla numaralandırır.
(02.05.2001 tarih ve 4667 sayılı Kanunun 47 nci maddesiyle değişen ve 10.05.2001 tarihinden geçerli olarak yürürlüğe giren şekli.) Türkiye Barolar Birliği, kuruluşu Adalet Bakanlığına bildirir.
(18.06.1997 tarih ve 4276 sayılı Kanunun 4 üncü maddesiyle değişen şekli.) Amaçları dışında faaliyet gösteren barolar ile Türkiye Barolar Birliği sorumlu organlarının görevlerine son verilmesine ve yerlerine yenilerinin seçilmesine, Adalet Bakanlığının veya bulundukları yer Cumhuriyet Başsavcılığının istemi üzerine, o yerdeki asliye hukuk mahkemesince basit usule göre yargılama yapılarak karar verilir ve dava en geç üç ay içinde sonuçlandırılır.
Görevlerine son verilen organların yerine en geç bir ay içerisinde yenileri seçilir. Yeni seçilenler eskilerin süresini tamamlarlar.
Adalet Bakanlığının bu Kanun uyarınca baro organlarının işlemleri hakkında onay mercii olarak verdiği kararları görevli baro organları aynen yerine getirmekle yükümlüdürler. Bakanlık kararını idari yargı merciinin yürütmenin durdurulmasına veya esasına ilişkin kararı veya kanuni bir sebep olmaksızın yerine getirmeyen veya eski kararda direnme niteliğinde yeni bir karar veren veya kanunun zorunlu kıldığı işlemleri Bakanlığın uyarısına rağmen yerine getirmeyen baro organları hakkında da yukarıdaki fıkralar hükümleri uygulanır.
Görevlerine son verilen organ üyelerinin kanunda yazılı ceza sorumlulukları saklıdır. Bu organların yukarıdaki fıkra gereğince görevlerine son verilmesine neden olan tasarrufları hükümsüzdür.
(18.06.1997 tarih ve 4276 sayılı Kanunun 4 üncü maddesiyle değişen şekli.) Ancak, milli güvenliğin, kamu düzeninin, suç işlenmesini veya suçun devamını önlemenin yahut yakalamanın gerektirdiği hallerde gecikmede sakınca varsa, barolar ile Türkiye Barolar Birliği, vali tarafından faaliyetten men edilebilir. Faaliyetten men kararı, yirmidört saat içinde görevli hakimin onayına sunulur. Hakim, kararını kırksekiz saat içinde açıklar, aksi halde, bu idari karar kendiliğinden yürürlükten kalkar.
(18.06.1997 tarih ve 4276 sayılı Kanunun 4 üncü maddesiyle değişen şekli.) Göreve son verme ve görevden uzaklaştırma hükümleri Baro Genel Kurulu hakkında uygulanmaz.
SEKİZİNCİ KISIM
Barolar
BİRİNCİ BÖLÜM
Genel Hükümler
Madde 0078: Görevlerin parasız oluşu ve bir kişide birleşemiyecek görevler
Baro başkanlığı, başkanlık divanı, yönetim, denetleme ve disiplin kurulları üyelikleri ile baro menfaatlerini gözetme, temsil ve savunma hususunda avukatlara verilen işler ücretsiz görülür.
Yolculuk ve ikamet giderleriyle diğer zaruri giderler baro kasasından ödenir.
Baro başkanlığı, baro yönetim ve disiplin kurulu üyelikleri ve denetçilik bir kişide birleşemez.
(02.05.2001 tarih ve 4667 sayılı Kanunun 48 nci maddesiyle değişen ve 10.05.2001 tarihinden geçerli olarak yürürlüğe giren şekli.) Şu kadar ki, levhada yazılı avukat sayısı kırktan az olan barolarda disiplin kurulu üyeliği ile denetçilik bir kişide birleşebilir.
SEKİZİNCİ KISIM
Barolar
İKİNCİ BÖLÜM
Baroların Organları
Madde 0079: Organlar
Baroların organları şunlardır:
Baro genel kurulu,
Baro yönetim kurulu,
Baro başkanlığı,
Baro başkanlık divanı,
Baro disiplin kurulu,
Baro denetleme kurulu.
SEKİZİNCİ KISIM
Barolar
İKİNCİ BÖLÜM
Baroların Organları
I - Baro genel kurulu
Kuruluşu
Madde 0080:
Baro genel kurulu, baronun en yüksek organı olup levhada yazılı bulunan bütün avukatlardan kurulur.
SEKİZİNCİ KISIM
Barolar
İKİNCİ BÖLÜM
Baroların Organları
I - Baro genel kurulu
Görevleri
Madde 0081:
Genel Kurulun görevleri şunlardır:
Yönetim, disiplin ve denetleme kurulları üyeleri ile baro başkanını ve Türkiye Barolar Birliği delegelerini seçmek,
(02.05.2001 tarih ve 4667 sayılı Kanunun 49 uncu maddesiyle değişen ve 10.05.2001 tarihinden geçerli olarak yürürlüğe giren şekli.) Levhaya, avukatlık ortaklığı siciline yazılacakların giriş keseneğini avukatlar için en az ikibin en çok sekizbin, avukatlık ortaklıkları için en az yirmibin en çok seksenbin; yıllık keseneğini de, avukatlar için en az bin en çok dörtbin, avukatlık ortaklıkları için en az onbin en çok kırkbin gösterge rakamının her yıl bütçe kanununda Devlet memurları için belirlenen maaş katsayısının çarpımı ile elde edilecek miktar oranında tespit etmek ve bunların ödeneceği tarihleri belirlemek.
Yönetim kurulunun, baronun gelir ve giderleri ile mallarının yönetimi hakkında vereceği hesapları incelemek ve yönetim kurulunun ibra edilip edilmiyeceği hakkında karar vermek,
Baro bütçesini onaylamak,
Yönetim kurulunca hazırlanacak iç yönetmeliği inceliyerek onaylamak,
Mevcut mevzuatın baro yönetim kuruluna verdiği yetkinin dışında, muhtaç avukatlarla bunların ölümlerinde geride bıraktıkları kimselere yapılacak yardımın şekil ve miktarını tespit etmek,
Mesleke ait istekleri görüşüp karara bağlamak,
Avukat bürolarının niteliklerini belirtmek,
Kanunlarla verilen diğer yetkileri kullanmak.
SEKİZİNCİ KISIM
Barolar
İKİNCİ BÖLÜM
Baroların Organları
I - Baro genel kurulu
Olağan toplantı
Madde 0082:
(22.01.1986 tarih ve 3256 sayılı Kanunun 12 nci maddesiyle değişen şekli.) Genel kurul son rakamı çift olan yıllarda olmak kaydıyla (1) iki yılda bir Ekim ayının ilk haftası içinde baro başkanının daveti üzerine gündemindeki maddeleri görüşmek üzere toplanır.
(1) Altı Çizili İbare 15.07.2020 Tarih ve 31186 Sayılı Resmi Gazetede Yayımlanan 7249 Sayılı Kanunun 16. Maddesi ile eklenmiştir.
SEKİZİNCİ KISIM
Barolar
İKİNCİ BÖLÜM
Baroların Organları
I - Baro genel kurulu
Olağanüstü toplantı
Madde 0083:
Türkiye Barolar Birliği, baro başkanı, yönetim veya denetleme kurulu gerekli gördükleri hallerde genel kurulu olağanüstü toplantıya çağırabilirler. Baro başkanı, levhada yazılı avukatların beşte birinin, görüşme konularını belirten yazılı istemi ile, en geç onbeş gün içinde genel kurulu olağanüstü toplantıya çağırmak zorundadır.
SEKİZİNCİ KISIM
Barolar
İKİNCİ BÖLÜM
Baroların Organları
I - Baro genel kurulu
Toplantıya çağrı
Madde 0084:
(02.05.2001 tarih ve 4667 sayılı Kanunun 50 nci maddesiyle değişen ve 10.05.2001 tarihinden geçerli olarak yürürlüğe giren şekli.) Genel Kurulun olağan toplantısının yeri, saati ve gündemi ile ilk toplantıda yeterli çoğunluk sağlanamadığı takdirde ikinci toplantının günü, saati ve toplantı yeri, baro çevresi adalet dairelerinde ve baronun uygun bir yerinde en az otuz gün önceden başlamak üzere, genel kurulun toplanacağı tarihe kadar duyurulur. Bu duyuru, tebligat hükmündedir.
SEKİZİNCİ KISIM
Barolar
İKİNCİ BÖLÜM
Baroların Organları
I - Baro genel kurulu
Genel kurul başkanlık divanı
Madde 0085:
Gerek olağan, gerekse olağanüstü genel kurul toplantılarında ilk iş olarak toplantıya bir başkan, bir başkanvekili ile iki üyeden kurulu bir başkanlık divanı seçilir. Seçim ayrı ayrı ve genel kurulca aksine karar alınmadıkça işari oyla yapılır ve kullanılan oyların en çoğunu alanlar seçilir.
Baro başkanı ve yönetim ve denetleme kurulu üyeleri başkanlık divanına seçilemezler.
SEKİZİNCİ KISIM
Barolar
İKİNCİ BÖLÜM
Baroların Organları
I - Baro genel kurulu
Toplantıya katılma yükümü
Madde 0086:
(1. Fıkranın: 02.05.2001 tarih ve 4667 sayılı Kanunun 51 inci maddesiyle değişen ve 10.05.2001 tarihinden geçerli olarak yürürlüğe giren şekli.) Baro levhasında yazılı avukat; gerek olağan, gerek olağanüstü genel kurul toplantılarına katılmak ve oy kullanmakla yükümlüdür. Bu toplantılara haklı bir neden olmaksızın gelmeyenlere veya oy kullanmayanlara ilçe seçim kurulu başkanı tarafından, o baroya kayıtlı avukatların yıllık keseneğinin üçte biri miktarında para cezası verilir. Bu para cezaları ilgili baro başkanlığınca tahsil edilir ve baro bütçesine gelir kaydedilir.
64 üncü maddenin üçüncü ve dördüncü fıkraları, bu maddeye göre verilen para cezaları hakkında da uygulanır.
SEKİZİNCİ KISIM
Barolar
İKİNCİ BÖLÜM
Baroların Organları
I - Baro genel kurulu
Görüşme ve karar yeter sayısı
Madde 0087:
Genel kurul, levhada yazılı avukatların yarıdan bir fazlasının katılmasiyle toplanır.
(02.05.2001 tarih ve 4667 sayılı Kanunun 52 nci maddesiyle değişen ve 10.05.2001 tarihinden geçerli olarak yürürlüğe giren şekli.) Birinci fıkrada yazılı çoğunluk sağlanamazsa, toplantı zorunlu bir neden olmadıkça bir hafta sonraya bırakılır. Şu kadar ki, bu erteleme onbeş günü aşamaz. Bu toplantıda, üye sayısı altmışa kadar (altmış dahil) olan barolarda en az üçte bir, dörtyüze kadar olanlarda (dörtyüz dahil) beşte bir ve dörtyüzden fazla olanlarda onda bir üye katılmadıkça toplantı ve görüşme yapılamaz.
Yukarıdaki hükümlere göre yetersayı bulunmak şartiyle, kararlar, tekliflerden en çok oy alanın kabul edilmiş sayılması suretiyle verilir. Oyların eşitliği halinde genel kurul başkanının bulunduğu taraf üstün sayılır.
(02.05.2001 tarih ve 4667 sayılı Kanunun 52 nci maddesiyle, 10.05.2001 tarihinden geçerli olarak yürürlükten kaldırılmıştır.)
Bir üye kendini ilgilendiren özel işinde oy veremez. Seçimlerde bu esas uygulanmaz.
(08.05.1984 tarih ve 3003 sayılı Kanunun 4 üncü maddesiyle değişen şekli.) Genel kurulun kararları, bir tutanakla tespit edilir. Tutanak, genel kurul başkanlık divanı tarafından imzalanır ve Türkiye Barolar Birliğine gönderilir.
SEKİZİNCİ KISIM
Barolar
İKİNCİ BÖLÜM
Baroların Organları
I - Baro genel kurulu
Gündem dışı görüşme yasağı
Madde 0088:
Genel kurul toplantısında, görüşüleceği gündemde belirtilmemiş konular hakkında karar verilemez. Yeni bir toplantı kararı bu hükmün dışındadır.
SEKİZİNCİ KISIM
Barolar
İKİNCİ BÖLÜM
Baroların Organları
II - Baro yönetim kurulu
Kuruluşu
Madde 0089:
Her baronun yönetim kurulu, baro başkanı ile en az dört üyeden kurulur.
Avukat sayısı elliden yüze kadar olan barolarda altı, yüzbirden ikiyüzelliye kadar olan barolarda 8, 251 den fazla olan barolarda 10 asıl üye ve her baroda asıl üye sayısınca yedek üye bulunur.
Baro başkanı, yönetim kurulunun başkanıdır.
SEKİZİNCİ KISIM
Barolar
İKİNCİ BÖLÜM
Baroların Organları
II - Baro yönetim kurulu
Seçilme yeterliği, engelleri ve seçimin şekli
Madde 0090:
(26.02.1970 tarih ve 1238 sayılı Kanunun 1 inci maddesiyle değişen şekli.) Yönetim Kurulu üyeleri levhada yazılı ve avukatlıkta en az beş yıl kıdemli olan avukatlar arasından seçilir. Üye sayısı yüzden az olan barolarda beş yıllık kıdem şartı aranmaz.
Haklarında avukatlığa engel bir suçtan dolayı son soruşturma açılmasına karar verilmiş veya geçmiş beş yıl içinde disiplin kurulunca verilecek kesinleşmiş bir kararla kınama, para veya işten çıkarılma cezalariyle tecziye edilmiş olanlar Yönetim Kurulu Üyesi seçilemezler. (02.05.2001 tarih ve 4667 sayılı Kanunun 53 üncü maddesiyle eklenen 10.05.2001 tarihinden geçerli olarak yürürlüğe giren cümle.) 77 nci madde hükmüne dayanılarak görevine son verilenler, yapılacak ilk genel kurulda baro organlarına aday olamazlar.
(08.05.1984 tarih ve 3003 sayılı Kanunun 9 uncu maddesiyle değişen şekli.) Yönetim Kurulu üyeleri gizli oy ile seçilirler. Oy puslasına seçilecek asıl üye tamsayısının yarısından en az bir fazla isim yazılması zorunludur. Bundan noksan isim yazılmış oy pusulaları geçerli değildir. Oy pusulasına seçilecek asıl üye sayısından fazla ad yazıldığı takdirde, sondan başlanarak fazla adlar hesaba katılmaz.
Adaylar aldıkları oyların sayısına göre sıralanır ve en çok oy alandan başlanmak üzere önce asıl, sonra yedek üye seçilmiş olanlar bu sıraya göre tespit edilir. Adayların aldıkları oylarda eşitlik halinde meslek kıdemi fazla olan, kıdemleri de eşitse, adayların yaşlısı sırada önalır. Yedek üyeler aldıkları oy sayısına göre bulundukları sıra gözönünde tutularak Kurulda göreve çağırılır.
Seçim yeterliğini kaybeden Yönetim Kurulu üyelerinin görevi kendiliğinden sona erer.
SEKİZİNCİ KISIM
Barolar
İKİNCİ BÖLÜM
Baroların Organları
II - Baro yönetim kurulu
Seçim dönemi
Madde 0091:
(14.11.1984 tarih ve 3079 sayılı Kanunun 1 inci maddesiyle değişen şekli.) Yönetim Kurulunun görev süresi iki yıldır. Süresi dolan Yönetim Kuruluna mensup üyeler yeniden seçilebilirler.
SEKİZİNCİ KISIM
Barolar
İKİNCİ BÖLÜM
Baroların Organları
II - Baro yönetim kurulu
Seçim dönemi bitmeden ayrılma
Madde 0092:
(1. Fıkranın: 22.01.1986 tarih ve 3256 sayılı Kanunun 13 üncü maddesiyle değişen şekli.) Seçim dönemi bitmeden önce ayrılan yönetim kurulu üyesinin yeri, en çok oy almış yedek üye ile doldurulur.
Yönetim Kurulu üyelerinden biri hakkında 90 ıncı maddeye göre seçilmeye engel bir suçtan dolayı kamu davası açılmış ise, dava sonuna kadar bu üye Yönetim Kuruluna katılamaz; yeri yedek üye ile doldurulur.
SEKİZİNCİ KISIM
Barolar
İKİNCİ BÖLÜM
Baroların Organları
II - Baro yönetim kurulu
Toplantılar
Madde 0093:
Yönetim Kurulu, Baro Başkanı tarafından, doğrudan doğruya veya üyelerden birinin görüşme konusunu taşıyan yazılı isteği üzerine toplantıya çağırılır.
Yönetim Kurulu salt çoğunlukla toplanır ve üye tam sayısının salt çoğunluğu ile karar verir. Oylarda eşitlik halinde, başkanın bulunduğu taraf üstün tutulur. Baro Başkanı veya Yönetim Kurulu üyeleri, ilgili oldukları işlerin görüşülmesine katılamazlar.
Yönetim Kurulu kararları hakkında düzenlenen tutanak başkan ve üyeler tarafından imzalanır.
SEKİZİNCİ KISIM
Barolar
İKİNCİ BÖLÜM
Baroların Organları
II - Baro yönetim kurulu
Toplantıya çağrı
Madde 0094:
(1. Fıkranın: 02.05.2001 tarih ve 4667 sayılı Kanunun 54 üncü maddesiyle değişen 10.05.2001 tarihinden geçerli olarak yürürlüğe giren şekli.) Yönetim kurulu üyeleri, baro başkanının çağrısı üzerine toplanır. Ardı ardına üç toplantıya özürsüz olarak katılmamış olan üyenin yönetim kurulu kararı ile üyeliği düşürülür.
Bu karara karşı, tebliğ tarihinden itibaren onbeş gün içinde Türkiye Barolar Birliğine itiraz olunabilir. (02.05.2001 tarih ve 4667 sayılı Kanunun 54 üncü maddesiyle eklenen 10.05.2001 tarihinden geçerli olarak yürürlüğe giren cümle.) İtiraz, kararın uygulanmasını durdurmaz.
SEKİZİNCİ KISIM
Barolar
İKİNCİ BÖLÜM
Baroların Organları
II - Baro yönetim kurulu
Yönetim kurulunun görevleri
Madde 0095:
Yönetim kurulu, kendisine kanunen verilen görevleri yerine getirmekle yükümlü olup, baronun işlerini kovuşturur ve menfaatlerini korur.
Yönetim kurulunun başlıca görevleri şunlardır:
Avukatlık onurunun ve meslek düzeninin korunmasını, meslekin adalet amaçlarına uygun olarak bağlılık ve onurla yapılmasını sağlamak,
Stajiyer ve avukatların baroya kabul ve levhaya yazılma veya nakil işleri hakkında karar vermek,
(02.05.2001 tarih ve 4667 sayılı Kanunun 55 inci maddesiyle değişen ve 10.05.2001 tarihinden geçerli olarak yürürlüğe giren şekli.) Baro levhasını düzenlemek, avukatların listesini ve avukatlık ortaklığı sicilini tutmak,
(02.05.2001 tarih ve 4667 sayılı Kanunun 55 inci maddesiyle değişen ve 10.05.2001 tarihinden geçerli olarak yürürlüğe giren şekli.) Mesleki ödevler hususunda baro mensuplarına yol göstermek ve onlara bilgi vermek ve mesleki görevlerin yapılıp yapılmadığını denetlemek, mesleğe ve meslek mensuplarına yönelik hak ihlallerine karşı avukatlık mesleğini ve meslektaşlarını savunmak, bu konularda her türlü yasal ve idari girişimde bulunmak,
(02.05.2001 tarih ve 4667 sayılı Kanunun 55 inci maddesiyle değişen ve 10.05.2001 tarihinden geçerli olarak yürürlüğe giren şekli.) Levhaya yazılı avukatlar arasında, avukatlarla avukatlık ortaklıkları, avukatlık ortaklığının ortakları arasında ve bunlarla iş sahipleri arasında çıkan anlaşmazlıklarda istek üzerine aracılık etmek ve arabulmak, ücret uyuşmazlıklarında sulha davet etmek,
Baro mallarını idare ve muhtaç avukatlara yapılacak yardımı şeklini tespit etmek,
(02.05.2001 tarih ve 4667 sayılı Kanunun 55 inci maddesiyle değişen ve 10.05.2001 tarihinden geçerli olarak yürürlüğe giren şekli.) Baro mallarının idaresi hakkında raporlar hazırlayarak genel kurula hesap vermek ve bütçeyi hazırlayıp genel kurulun onayına sunmak,
Baro adına menkul ve gayrimenkul almak, satmak, ipotek etmek ve bu mallar üzerinde her türlü ayni haklar tesis eylemek ve kaldırmak, bu hususlarda baro başkanına özel yetki vermek,
Staj işlerini düzenlemek ve denetlemek,
Yönetim kurulu üyelerinin istifaları hakkında karar vermek,
Adli müzaharet bürosu kurup yönetmek,
Genel kurul gündemini hazırlamak,
Genel kurul kararlarını yerine getirmek,
Baronun ücretli memurlarının özlük işlerini düzenlemek ve yürütmek,
(02.05.2001 tarih ve 4667 sayılı Kanunun 55 inci maddesiyle değişen ve 10.05.2001 tarihinden geçerli olarak yürürlüğe giren şekli.) İç yönetime ait bütün işleri görmek, yönergeleri düzenlemek,
Adalet Bakanlığı, Türkiye Barolar Birliği ve disiplin kurulu kararlarını yerine getirmek,
Bakanlıkların yahut mahkeme veya resmi kurumların istediği konularda görüşünü bildirmek,
Kanunlarla verilen diğer yetkileri kullanmak.
(02.05.2001 tarih ve 4667 sayılı Kanunun 55 inci maddesiyle eklenen 10.05.2001 tarihinden geçerli olarak yürürlüğe giren şekli.) Baro bölgesindeki adliye merkezlerinde temsilcilikler kurmak,
(02.05.2001 tarih ve 4667 sayılı Kanunun 55 inci maddesiyle eklenen 10.05.2001 tarihinden geçerli olarak yürürlüğe giren şekli.) 167 nci maddede belirtilen Hakem Kuruluna katılacak avukat hakemleri seçmek,
(02.05.2001 tarih ve 4667 sayılı Kanunun 55 inci maddesiyle eklenen 10.05.2001 tarihinden geçerli olarak yürürlüğe giren şekli.) Hukukun üstünlüğünü ve insan haklarını savunmak, korumak ve bu kavramlara işlerlik kazandırmak,
(02.05.2001 tarih ve 4667 sayılı Kanunun 55 inci maddesiyle eklenen 10.05.2001 tarihinden geçerli olarak yürürlüğe giren şekli.) Avukatlık ortaklığı anasözleşmesinin, tip anasözleşmeye uygunluğunu incelemek ve avukatlık ortaklığı siciline tesciline karar vermek.
Yönetim kurulu, ikinci fıkranın 4 ve 5 numaralı bentlerinde yazılı görevleri bazı üyelerine devredebilir.
SEKİZİNCİ KISIM
Barolar
İKİNCİ BÖLÜM
Baroların Organları
III - Baro başkanlığı
Seçim ve seçim dönemi bitmeden ayrılma
Madde 0096:
Baro başkanı iki yıllık bir görev süresi için seçilir. Yeniden seçilmek caizdir. (...) (1)
(02.05.2001 tarih ve 4667 sayılı Kanunun 56 ncı maddesiyle değişen ve 10.05.2001 tarihinden geçerli olarak yürürlüğe giren şekli.) Baro başkanı, levhada yazılı ve avukatlıkta en az on yıl kıdemli avukatlar arasından gizli oyla seçilir. Üye sayısı yüzden az olan barolarda kıdem şartı aranmaz.
(02.05.2001 tarih ve 4667 sayılı Kanunun 56 ncı maddesiyle değişen ve 10.05.2001 tarihinden geçerli olarak yürürlüğe giren şekli.) 90 ıncı maddenin ikinci ve altıncı fıkraları hükümleri, baro başkanının seçimi hakkında da kıyasen uygulanır.
(Fıkra 15.07.2020 tarih ve 31186 sayılı Resmi Gazetede yayımlanan 7249 Sayılı Kanunun 17. Maddesi ile Değişmiştir.) Seçim döneminin bitmesinden önce ayrılan baro başkanının yerine baro yönetim kurulu tarafından, kendi üyeleri arasından, kalan süreyi tamamlamak üzere baro başkanı seçilir.
(1) Bu kısımda yer alan (02.05.2001 tarih ve 4667 sayılı Kanunun 56 ncı maddesiyle eklenen 10.05.2001 tarihinden geçerli olarak yürürlüğe giren cümle.) Ancak, görev süresi iki dönemden fazla olamaz. şeklindeki cümle; 05.07.2006 tarih ve 26219 sayılı Resmi Gazete de yayımlanan 5533 sayılı Kanunun 1 inci maddesiyle yürürlükten kaldırılmıştır.
SEKİZİNCİ KISIM
Barolar
İKİNCİ BÖLÜM
Baroların Organları
III - Baro başkanlığı
Görevleri
Madde 0097:
Baro başkanının görevleri şunlardır:
Baroyu temsil ve yönetim kuruluna başkanlık etmek,
Genel kurul, yönetim kurulu ve disiplin kurulu kararlarını yerine getir mek ve günlük işlemleri yürütmek,
95 inci madde gereğince verilen izin ve yetki dairesinde baro adına iltizam ve iktisapta bulunmak, yüklenmelere girişmek, baroya yapılan bağışları kabul etmek ve bütçeyi uygulamak,
Mahkeme ve resmi dairelerde baroyu temsil edecek ve savunacak avukatları tayin etmek,
Avukat sicillerinin Türkiye Barolar Birliği tarafından gönderilen örneğine uygun olarak düzenlenmesini ve korunmasını sağlamak,
Meslek onuru ve bağımsızlığı ile ilgili işlerde kanunlar ve meslek kurallarının gereğini her türlü organlara karşı savunmak ve bu konuda doğrudan doğruya veya dolayısiyle kendisini göreve zorlıyan hususları yapmak,
Baronun ve yönetim kurulunun çalışmaları hakkında her yıl Türkiye Barolar Birliğine yazılı bir rapor vermek,
Başkanlık Divanı olmıyan barolarda, divanın diğer üyelerine ait görevleri yerine getirmek ve yetkileri kullanmak,
Kanunlarla verilen diğer yetkileri kullanmak.
SEKİZİNCİ KISIM
Barolar
İKİNCİ BÖLÜM
Baroların Organları
IV - Baro başkanlık divanı
Kuruluşu ve seçimi
Madde 0098:
Başkanlık divanı:
Baro Başkanı,
Baro Başkan Yardımcısı,
Baro Genel Sekreteri,
Baro Saymanından,
İbarettir.
Başkanlık divanı kurulması, 50 den fazla üyesi bulunan barolar için zorunludur.
Divanın başkan dışındaki üyeleri, yönetim kurulu için yapılan her seçimden sonraki ilk toplantıda bu kurul tarafından kendi üyeleri arasından gizli oyla seçilir.
Başkanlık divan, üyelerinden biri süresi dolmadan önce ayrılırsa, kalan görev süresi için en geç bir ay içinde yenisi seçilir.
SEKİZİNCİ KISIM
Barolar
İKİNCİ BÖLÜM
Baroların Organları
IV - Baro başkanlık divanı
Başkanlık divanının görevleri
Madde 0099:
Başkanlık Divanı, kanunla veya yönetim kurulu kararı ile kendisine verilen görevleri yerine getirir.
Divan, baro mallarının yönetimi hakkında gerekli kararları alır ve aynı konuda yönetim kurulunun isteğine göre, bu kurula yazılı veya sözlü bilgi verir.
SEKİZİNCİ KISIM
Barolar
İKİNCİ BÖLÜM
Baroların Organları
IV - Baro başkanlık divanı
Baro başkan yardımcısının görevleri
Madde 0100:
Baro Başkan yardımcısı, baro başkanının bulunmadığı zamanlarda veya baro başkanlığı herhangi bir sebeple boşalmışsa yenisi işe başlayıncaya kadar başkana ait yetkileri kullanır ve görevleri yerine getirir.
Baro başkan yardımcısının da yokluğunda başkana ait yetkilerin kullanılması ve görevlerin yerine getirilmesi yönetim kurulunun meslekte en kıdemli üyesine aittir.
SEKİZİNCİ KISIM
Barolar
İKİNCİ BÖLÜM
Baroların Organları
IV - Baro başkanlık divanı
Baro genel sekreterinin görevleri
Madde 0101:
Baro genel sekreteri, yönetim kurulu toplantılarına ait tutanakları düzenler, baronun iç çalışmalariyle yazı işlerini yönetir, baro kalemine gerekli direktifleri verir ve kalemin çalışmasını denetler.
SEKİZİNCİ KISIM
Barolar
İKİNCİ BÖLÜM
Baroların Organları
IV - Baro başkanlık divanı
Baro saymanının görevleri
Madde 0102:
Baro saymanı, baronun mallarını başkanlık divanı kararları gereğince yönetmeye ve para alıp vermeye, keseneklerin toplanmasına, baroya gelir yazılacak para cezalarının tahsiline ve bütçenin uygulanmasına dair her türlü gözetimi yapmaya yetkilidir.
(22.01.1986 tarih ve 3256 sayılı Kanunun 14 üncü maddesiyle değişen şekli.) Baro saymanı, para alma ve vermede düzenlenen kağıtları baro başkanı yokluğunda baro başkan yardımcısı veya baro genel sekreteriyle birlikte imzalar.
SEKİZİNCİ KISIM
Barolar
İKİNCİ BÖLÜM
Baroların Organları
V - Baro disiplin kurulu
Kuruluşu
Madde 0103:
Disiplin kurulu, avukat sayısı iki yüz elliye kadar olan barolarda 3, iki yüz elliden fazla olan barolarda 5 üyeden kurulur. Her baroda disiplin kuruluna üç de yedek üye seçilir.
SEKİZİNCİ KISIM
Barolar
İKİNCİ BÖLÜM
Baroların Organları
V - Baro disiplin kurulu
Seçilme yeterliği ve engelleri
Madde 0104:
(26.02.1970 tarih ve 1238 sayılı Kanunun 1 inci maddesiyle değişen şekli.) 90 ıncı madde hükümleri Disiplin Kurulu üyeleri hakkında da kıyasen uygulanır.
Seçim sonucu, Yönetim Kurulu tarafından düzenlenen bir tutanak ile Türkiye Barolar Birliğine bildirilir.
SEKİZİNCİ KISIM
Barolar
İKİNCİ BÖLÜM
Baroların Organları
V - Baro disiplin kurulu
Seçim dönemi
Madde 0105:
(22.01.1986 tarih ve 3256 sayılı Kanunun 15 inci maddesiyle değişen şekli.) Disiplin kurulu üyeleri iki yıl için seçilir. Süresi dolan üye yeniden seçilebilir.
(02.05.2001 tarih ve 4667 sayılı Kanunun 57 nci maddesiyle değişen ve 10.05.2001 tarihinden geçerli olarak yürürlüğe giren şekli.) Disiplin kurulu seçimden sonra ilk toplantısında üyeleri arasından bir başkan ve bir katip seçer. 90, 92 ve 94 üncü maddeler hükümleri, disiplin kurulu üyeleri hakkında da kıyasen uygulanır.
SEKİZİNCİ KISIM
Barolar
İKİNCİ BÖLÜM
Baroların Organları
V - Baro disiplin kurulu
Toplantılar
Madde 0106:
Disiplin kurulu, üyelerinden en az üçü hazır bulunursa toplanır.
Kararlar, üye tam sayısının salt çoğunluğu ile verilir. Oylarda eşitlik halinde, başkanın bulunduğu taraf üstün tutulur.
Başkanın bulunmadığı zamanlarda, meslekte en kıdemli üye kurula başkanlık eder.
SEKİZİNCİ KISIM
Barolar
İKİNCİ BÖLÜM
Baroların Organları
V - Baro disiplin kurulu
Görevi
Madde 0107:
Disiplin kurulunun görevi, baro yönetim kurulunun disiplin kovuşturması açılmasına dair kararı üzerine avukatlar hakkında disiplin kovuşturması yaparak disiplinle ilgili kararları ve cezaları vermek ve kanunla verilen diğer yetkileri kullanmaktır.
SEKİZİNCİ KISIM
Barolar
İKİNCİ BÖLÜM
Baroların Organları
VI - Baro denetleme kurulu
Kuruluş ve görevi
Madde 0108:
(22.01.1986 tarih ve 3256 sayılı Kanunun 16 ncı maddesiyle değişen şekli.) Baro genel kurulu, baronun mali işlerini denetlemek üzere iki yıllık süre için kendi üyeleri arasından en çok üç asıl ve üç yedek denetçi seçer.
Seçim gizli oyla yapılır. 90 ve 92 nci maddeler hükümleri denetçiler hakkında da kıyasen uygulanır.
DOKUZUNCU KISIM
Türkiye Barolar Birliği
BİRİNCİ BÖLÜM
Genel Hükümler
Madde 0109: Birliğin kuruluş ve nitelikleri
(1. Fıkranın: 02.05.2001 tarih ve 4667 sayılı Kanunun 58 inci maddesiyle değişen ve 10.05.2001 tarihinden geçerli olarak yürürlüğe giren şekli.) Türkiye Barolar Birliği, bütün baroların katılmasıyla oluşan bir kuruluştur.
Birlik, tüzel kişiliğe sahip kamu kurumu niteliğinde bir meslek kuruluşudur.
Birliğin merkezi Ankara dır.
DOKUZUNCU KISIM
Türkiye Barolar Birliği
BİRİNCİ BÖLÜM
Genel Hükümler
Madde 0110: Birliğin görevleri
Türkiye Barolar Birliğinin görevleri şunlardır:
Baroları ilgilendiren konularda her baronun görüşünü öğrenip, ortaklaşa görüşmeler sonunda çoğunluğun düşünce ve görüşünü belirtmek,
Baroların çalışmalarını ortak amaca ulaşacak şekilde tasarlayıp meslekin gelişmesini sağlamak,
Baro mensuplarının genel menfaatlerini ve meslekin ahlak, düzen ve geleneklerini korumak,
Türkiye barolarını ve mensuplarını birbirine tanıtarak aralarındaki meslek bağını kuvvetlendirmek,
Her il merkezinde baro kurulmasına ve vatandaşlarda kendilerine ait davaları avukatlar eliyle açmanın ve savunmanın lüzum ve faydaları hakkındaki inancı yerleştirmeye çalışmak,
Kanunların memleket ihtiyaçlarına uygun olarak gelişmesi ve yürütülmesi yolunda dileklerde, yayınlarda bulunmak , gerekirse ön tasarılar hazırlamak,
Baroları ilgilendiren konularda görüşünü yetkili mercilere duyurmak,
Adalet Bakanlığının, yargı veya yasama yetkisini taşıyan mercilerin ve baroların soracakları adli ve mesleki konular hakkında görüş ve düşüncelerini rapor halinde bildirmek,
Avukatların meslekte gelişmelerini teşvik edecek ve sağlıyacak her türlü tedbirleri almak,
Mahkeme içtihatlarının sistemli bir surette toplanması ve yayınlanması için Adalet Bakanlığı ve yargı mercileri ile işbirliği yapmak,
Kanunların avukatlara tanıdığı hakların gerçekleşmesine ve yüklediği görevlerin tam ve şerefli bir şekilde yerine getirilmesine çalışmak,
Baro mensuplarının ilmi ve mesleki seviyelerini yükseltmek için kitaplık açmak, dergi çıkarmak, konferanslar düzenlemek, telif ve tercüme eserler meydana getirilmesini teşvik etmek,
Meslekin daha cazip bir hale getirilmesi ve bu konuda yazılı amaçlara erişilebilmesi için düşünülecek çare ve tedbirleri görüşmek üzere zaman zaman toplantılar düzenlemek,
Memleket içinde kurulmuş hukukla ilgili kurul ve kurumlarla ilgilenmek ve temaslarda bulunmak,
Yabancı memleket baroları, avukatlar birlikleri ve hukuk kurumları ile temaslarda bulunmak ve uluslararası kongrelere katılmak,
Uyulması zorunlu meslek kurallarını tespit ve tavsiye etmek,
(02.05.2001 tarih ve 4667 sayılı Kanunun 59 uncu maddesiyle eklenen ve 10.05.2001 tarihinden geçerli olarak yürürlüğe giren şekli.) Hukukun üstünlüğünü ve insan haklarını savunmak ve korumak, bu kavramlara işlerlik kazandırmak,
(02.05.2001 tarih ve 4667 sayılı Kanunun 59 uncu maddesiyle eklenen 17 bent ile bent numarası 18 olarak teselsül ettirilmiştir.) Kanunlarla verilen diğer yetkileri kullanmak.
DOKUZUNCU KISIM
Türkiye Barolar Birliği
BİRİNCİ BÖLÜM
Genel Hükümler
Madde 0111: Yasaklar, mal edinme, protokoldaki yer, görevden uzaklaştırma ve göreve son verme
(18.06.1997 tarih ve 4276 sayılı Kanunun 5 inci maddesiyle değişen şekli.) Türkiye Barolar Birliği, kuruluş amaçları dışında faaliyette bulunamaz.
Birlik, amacına uygun işlerde kullanılmak üzere taşınır ve taşınmaz mal edinebilir.
(02.05.2001 tarih ve 4667 sayılı Kanunun 60 ıncı maddesiyle değişen ve 10.05.2001 tarihinden geçerli olarak yürürlüğe giren şekli.) Türkiye Barolar Birliği Başkanı, protokolde Yargıtay Cumhuriyet Başsavcısının yanında yer alır.
(18.06.1997 tarih ve 4276 sayılı Kanunun 5 inci maddesiyle değişen şekli.) 77 nci maddenin beş, altı, yedi sekiz ve dokuzuncu fıkra hükümleri Birlik organları hakkında da uygulanır. (02.05.2001 tarih ve 4667 sayılı Kanunun 60 ıncı maddesiyle eklenen ve 10.05.2001 tarihinden geçerli olarak yürürlüğe giren cümle.) Ancak, görevine son verilen organın Birlik Yönetim Kurulu olması halinde yeni seçilenlerin görevine başladığı tarihe kadar bu organın görevleri, kararı veren mahkemece son genel kurul delegeleri arasından görevlendirilecek en az üç avukat tarafından geçici yönetim kurulu sıfatıyla yürütülür.
DOKUZUNCU KISIM
Türkiye Barolar Birliği
BİRİNCİ BÖLÜM
Genel Hükümler
Madde 0112: Görevlerin ücretli oluşu
Türkiye Barolar Birliği Başkanlığı, başkan yardımcılığı, genel sekreterliği ve saymanlığı görevleri ücretlidir. Birlik Yönetim Kurulunun başkanlık divanında görev almamış olan üyeleri ile disiplin ve denetleme kurulları üyelerine, katıldıkları toplantılar için huzur hakkı ödenir. Ücretlerle huzur hakkının miktarları ve ödenme şekilleri birlik genel kurulunca belli edilir.
Bu kimselerden Ankara dan başka illerden seçilenlere yolculuk, ikamet giderleri ile diğer zaruri giderler birlik bütçesinden ödenir. Bunların miktarı da genel kurulca belli edilir.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
Madde 0113: Organlar
Türkiye Barolar Birliğinin organları şunlardır:
Türkiye Barolar Birliği Genel Kurulu,
Türkiye Barolar Birliği Yönetim Kurulu,
Türkiye Barolar Birliği Başkanlığı,
Türkiye Barolar Birliği Başkanlık Divanı,
Türkiye Barolar Birliği Disiplin Kurulu,
Türkiye Barolar Birliği Denetleme Kurulu.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
I - Türkiye Barolar Birliği genel kurulu
Kuruluşu
Madde 0114:
Türkiye Barolar Birliğinin en yüksek organı Genel Kuruldur.
(02.05.2001 tarih ve 4667 sayılı Kanunun 61 inci maddesiyle değişen ve 10.05.2001 tarihinden geçerli olarak yürürlüğe giren şekli.) Genel Kurul, baroların avukatlıkta en az on yıl kıdemi olan üyeleri arasından gizli oyla seçecekleri üçer (1) delege ile kurulur. Görevde bulunan baro başkanları ile Türkiye Barolar Birliği Başkanlığı yapmış ve yapmakta olan avukatlar, Birlik Genel Kurulunun doğal üyesidirler, oylamalara katılma, seçme ve seçilme hakları vardır.
(3. Fıkra 15.07.2020 tarih ve 31186 sayılı Resmi Gazetede yayımlanan 7249 Sayılı Kanunun 18. Maddesi ile Değişmiştir.) Baro genel kurullarınca ayrıca her beşbin üye için birer delege seçilir.
Barolarca aynı sayıda yedek üyeler seçilir. Delegeler, her baronun olağan genel kurul toplantısında iki yıl için seçilirler.
90 ıncı maddenin ikinci fıkrasında yazılı engelleri bulunanlar delege olamazlar.
Delegelerin yolculuk ve oturma giderlerini her baro kendi bütçesinden öder.
(02.05.2001 tarih ve 4667 sayılı Kanunun 61 inci maddesiyle değişen ve 10.05.2001 tarihinden geçerli olarak yürürlüğe giren şekli.) Genel Kurul toplantısının yeri, tarihi ve gündemi ile delegelerini gönderme lüzumu, toplantılardan en az otuz gün önce, barolara yazı ile bildirilir. Asıl üyenin mazereti olduğu takdirde, yedek üye Türkiye Barolar Birliği Genel Kuruluna katılır ve oy kullanır.
(1) ikişer İbaresi 15.07.2020 Tarih ve 31186 Sayılı Resmi Gazetede Yayımlanan 7249 Sayılı Kanunun 18. Maddesi ile üçer şeklinde değişmiştir.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
I - Türkiye Barolar Birliği genel kurulu
Toplantılar
Madde 0115:
(1. Fıkra 15.07.2020 tarih ve 31186 sayılı Resmi Gazetede yayımlanan 7249 Sayılı Kanunun 19. Maddesi ile Değişmiştir.) Birlik Genel Kurulu baro seçimlerinin yapıldığı yılın aralık ayında, Ankara'da olağan toplantısını yapar.
(2. Fıkra 15.07.2020 tarih ve 31186 sayılı Resmi Gazetede yayımlanan 7249 Sayılı Kanunun 19. Maddesi ile Değişmiştir.) Birlik Yönetim Kurulu doğrudan veya en az yirmibeş baronun yönetim kurullarının yazılı istemi üzerine, 117 nci maddede belirtilen görev alanıyla sınırlı olmak kaydıyla, Genel Kurulu olağanüstü toplantıya çağırır. Ancak olağanüstü toplantıda seçim yapılamaz.
Adalet Bakanı, adaletin ve meslekin genel menfaatleri ve hazırlanacak adli ve mesleki kanun tasarıları (1) hakkında görüş ve düşüncelerini almak üzere Genel Kurulun olağanüstü toplantıya çağırılmasını Birlik Yönetim Kurulundan istiyebilir.
Birlik Genel Kurulu başkanlık divanının seçimi hakkında 85 inci maddenin birinci fıkrası hükmü kıyasen uygulanır. Birlik organlarında görev alanlar, başkanlık divanına seçilemezler.
(1) Üstü Çizili İbare 07.07.2018 Tarih ve 30471 Sayılı Resmi Gazetede Yayımlanan 0700 Sayılı KHK ın 56. Maddesi ile madde metninden çıkarılmıştır.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
I - Türkiye Barolar Birliği genel kurulu
Görüşme ve karar yeter sayısı
Madde 0116:
Birlik Genel Kurulu, üyelerinin en az dörttebiri katılmadıkça toplantı ve görüşme yapamaz.
Birinci fıkrada yazılı yeter sayı olmadığı hallerde, toplantı bir ayı geçmemek üzere başka bir güne bırakılır. Bu ikinci toplantıya da üyelerin en az beştebiri katılmadığı takdirde, toplantı bu sayı elde edilinceye kadar bir ay sonraki tarihlere bırakılır.
87 nci maddenin 3, 4 ve 5 inci fıkraları ve 88 inci madde hükmü Birlik Genel Kurulu toplantıları ve görüşmeleri hakkında da kıyasen uygulanır.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
I - Türkiye Barolar Birliği genel kurulu
Görevleri
Madde 0117:
Birlik Genel Kurulunun görevleri şunlardır:
Birlik Yönetim, disiplin ve denetim kurulları üyeleri ile Birlik başkanını seçmek,
Kuruluş amacı içindeki işlere dair hazırlanan raporları ve gündemdeki maddeleri görüşüp karara varmak,
Birlik Yönetim Kuruluna talimat vermek,
(22.01.1986 tarih ve 3256 sayılı Kanunun 18 inci maddesiyle değişen şekli.) Birliğin hesaplarını incelemek, bütçesini onaylamak, Birlik Yönetim Kurulunun çalışmalarından dolayı ibrası hakkında karar vermek,
Yerli ve yabancı kongrelere gidecek delegeleri seçmek, (Genel Kurul bu yetkisini Birlik Yönetim Kuruluna verebilir.)
Gelecek Genel Kurul toplantı zaman ve yerini kararlaştırmak,
(22.01.1986 tarih ve 3256 sayılı Kanunun 18 inci maddesiyle değişen şekli.) Adaleti ve mesleği ilgilendiren işler hakkında teklifte bulunmak, uyulması zorunlu meslek kurallarını tespit etmek,
(22.01.1986 tarih ve 3256 sayılı Kanunun 18 inci maddesiyle değişen şekli.) Baroların birlik adına avukatlardan tahsil edeceği keseneğin miktarını her avukat için yıllık baro keseneğinin yarısından fazla olmamak üzere tespit etmek,
Birlik başkanı, başkan yardımcıları, genel sekreteri ve saymanının ücretleri ile yönetim, disiplin ve denetim kurulları üyelerine verilecek huzur hakları miktarını ve ödenme şeklini belli etmek,
(02.05.2001 tarih ve 4667 sayılı Kanunun 62 nci maddesiyle değişen ve 10.05.2001 tarihinden geçerli olarak yürürlüğe giren şekli.) Bu Kanunun 49 ve 75 inci maddelerinde Birliğe verilen görevleri yerine getirmek ve yetkileri kullanmak,
Kanunlarla verilen diğer yetkileri kullanmak.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
II - Türkiye Barolar Birliği yönetim kurulu
Kuruluşu
Madde 0118:
Birlik yönetim kurulu, birlik başkanı ile, birlik genel kurulu tarafından kendi üyeleri arasından gizli oyla seçilen on üyeden kurulur. Ayrıca on yedek üye seçilir.
Birlik yönetim kuruluna birlik başkanı başkanlık eder.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
II - Türkiye Barolar Birliği yönetim kurulu
Seçim dönemi
Madde 0119:
(1. Fıkranın: 14.11.1984 tarih ve 3079 sayılı Kanunun 2 nci maddesiyle değişen şekli.) Birlik Yönetim Kurulunun görev süresi dört yıldır. Süresi dolan Birlik Yönetim Kuruluna mensup üyeler yeniden seçilebilirler.
90 ıncı maddenin 2, 3, 4, 5 ve 6 ncı fıkraları ve 92 nci madde hükmü Birlik Yönetim Kurulu üyeleri hakkında da kıyasen uygulanır.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
II - Türkiye Barolar Birliği yönetim kurulu
Toplantılar
Madde 0120:
Birlik Yönetim Kurulu ayda bir defa olağan toplantı yapar. Başkan veya Yönetim Kurulu üyelerinden birinin isteği ile kurul, acele hallerde her zaman olağan üstü toplantıya çağırılabilir.
Her toplantı sonunda, gelecek toplantının günü kararlaştırılır. Toplantı günü, üyelere çağrı mektubu ile bildirilir. Engeli olanlar, bunu en az yedi gün önce yazı ile bildirirler.
Belgeye bağlanmış yerinde bir engele dayanmaksızın üst üste üç toplantıya gelmiyen üye istifa etmiş sayılır.
Birlik Yönetim Kurulu, üye tamsayısının salt çoğunluğu ile toplanır ve toplantıya katılanların salt çoğunluğu ile karar verir. Şu kadar ki, on veya daha az üyenin katılmasiyle yapılan toplantılarda karar verilebilmesi için en az beş üyenin bir oyda birleşmesi şarttır. Oylarda eşitlik halinde, başkanın bulunduğu taraf üstün tutulur.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
II - Türkiye Barolar Birliği yönetim kurulu
Görevleri
Madde 0121:
Birlik yönetim kurulunun görevleri şunlardır:
Birlik genel kurulunu toplantıya çağırmak ve gündem hazırlamak,
(22.01.1986 tarih ve 3256 sayılı Kanunun 19 uncu maddesiyle değişen şekli.) Birliği ve mallarını yönetmek,
(22.01.1986 tarih ve 3256 sayılı Kanunun 19 uncu maddesiyle değişen şekli.) İki yıllık bütçeyi hazırlayıp genel kurula sunmak,
Birlik genel kurulunca alınan kararları uygulamak,
(22.01.1986 tarih ve 3256 sayılı Kanunun 19 uncu maddesiyle değişen şekli.) Birlik adına gayrimenkul almak, satmak, ipotek etmek ve bu mallar üzerinde her türlü ayni haklar tesis eylemek ve kaldırmak, bu hususlarda ve diğer iktisabi ve iltizami işlemlerde Birlik Başkanına yetki vermek,
Birliğin ücretli memurlarının özlük işlerini düzenlemek ve yürütmek,
Birlik yönetim kurulu kararlarının özetini gösteren defterleri tutmak,
(02.05.2001 tarih ve 4667 sayılı Kanunun 63 üncü maddesiyle değişen ve 10.05.2001 tarihinden geçerli olarak yürürlüğe giren şekli.) Avukatların, aynı büroda birlikte çalışanların ve avukatlık ortaklıklarının kayıtlarını, yönetmelikte gösterilen esas ve usullere göre tutmak, avukatlık ortaklığı tip anasözleşmesini hazırlamak, avukatlık ruhsatnamelerini, kimlik belgelerini ve avukatlık ortaklığı yetki belgelerini düzenlemek ve bastırmak,
(22.01.1986 tarih ve 3256 sayılı Kanunun 19 uncu maddesiyle değişen şekli.) Birliğin genel durumu ile işlemleri ve çalışmaları hakkında Birlik Genel Kuruluna rapor vermek ve çalışma ve hesaplarından dolayı ibra istemek,
Kanunlarla başka bir merci veya organa verilmiş olmamak şartiyle, baroların kararlarına karşı yapılan itirazları incelemek ve karara bağlamak,
(02.05.2001 tarih ve 4667 sayılı Kanunun 63 üncü maddesiyle değişen ve 10.05.2001 tarihinden geçerli olarak yürürlüğe giren şekli.) Bu Kanunun 31, 44, 54 ve 77 nci maddeleri ile 83 üncü maddesinde Birliğe verilen görevleri yerine getirmek ve yetkileri kullanmak,
Baro genel kurullarını olağanüstü toplantıya çağırmak,
Avukatların ve baroların hak ve menfaatlerinin korunması için ilgili mercilere gerekli baş vurmalarda bulunmak,
Avukatlık meslekinin gelişmesine, avukatların haklarının korunmasına ve sosyal durumlarının geliştirilmesine yarıyacak incelemeleri yapmak, vardığı sonuçları ve teklifleri birlik genel kuruluna sunmak.
Avukatlık mesleki ile ilgili olarak resmi yerlerden sorulacak hususlar hakkında gerekli düşünce ve görüşleri bildirmek,
Avukatların meslekte ilerlemesi için kitaplıklar açmak, mesleki yayında bulunmak, avukatların hazırlıyacağı eserlerin yayımına yardımcı olmak,
Barolar arasında çıkan anlaşmazlıkları çözümlemek,
(02.05.2001 tarih ve 4667 sayılı Kanunun 63 üncü maddesiyle değişen ve 10.05.2001 tarihinden geçerli olarak yürürlüğe giren şekli.) Mesleki dayanışmanın sağlanması ve devamlılığı için her türlü çalışmalarda bulunmak, mesleğe ve meslek mensuplarına yönelik hak ihlallerine karşı avukatlık mesleğini ve meslektaşlarını savunmak ve bu konularda her türlü yasal ve idari girişimde bulunmak,
Kanunlarla verilen diğer yetkileri kullanmak.
(20. bend 14.12.2006 tarih ve 26376 sayılı Resmi Gaztede yayımlanan Kanun ile yürürlükten kaldırılmıştır.)
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
III - Türkiye Barolar Birliği Başkanlığı
Seçim ve seçim dönemi bitmeden ayrılma
Madde 0122:
Birlik başkanı, birlik genel kurulu tarafından, kendi üyeleri arasından dört yıllık bir dönem için seçilir. Yeniden seçilmek caizdir.
90 ıncı maddenin 2, 3 ve 6 ncı fıkraları ile 96 ncı maddenin 4 üncü fıkrası hükmü birlik başkanı hakkında da kıyasen uygulanır.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
III - Türkiye Barolar Birliği Başkanlığı
Görevleri
Madde 0123:
Birlik başkanının görevleri şunlardır:
Birliği temsil ve birlik yönetim kuruluna başkanlık etmek,
Birlik genel kurulu, yönetim kurulu ve disiplin kurulu kararlarını yerine getirmek.
121 inci maddeye göre verilecek yetki dairesinde birlik adına iltizam ve iktisapta bulunmak, yüklenmelere girişmek, birliğe yapılan bağışları kabul etmek ve bütçeyi uygulamak,
Mahkeme ve resmi dairelerde birliği temsil edecek ve savunacak avukatları tayin etmek,
Yabancı barolar birlikleri, barolar ve hukuk kurumları ile ilişkiler kurmak ve yürütmek,
Meslek onuru ve bağımsızlığı ile ilgili işlerde kanunlar ve meslek kurallarının gereğini her türlü organlara karşı savunmak ve bu konuda doğrudan doğruya veya dolayısiyle kendisini göreve zorlıyan hususları yapmak,
(22.01.1986 tarih ve 3256 sayılı Kanunun 20 nci maddesiyle değişen şekli.) Birliğin çalışmaları hakkında Birlik Genel Kuruluna yazılı bir rapor vermek,
Kanunlarla verilen diğer yetkileri kullanmak.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
IV - Türkiye Barolar Birliği başkanlık divanı
Kuruluşu ve seçimi
Madde 0124:
Birlik başkanlık divanı;
Türkiye Barolar Birliği Başkanı,
Türkiye Barolar Birliği iki başkan yardımcısı,
Türkiye Barolar Birliği Genel Sekreteri,
Türkiye Barolar Birliği Saymanından,
İbarettir.
Divanın başkan dışındaki üyeleri, birlik yönetim kurulu için yapılan her seçimden sonraki ilk toplantıda, bu kurul tarafından kendi üyeleri arasından gizli oyla seçilir.
Birlik başkanlık divanı üyelerinden biri süresi dolmadan önce ayrılırsa, kalan görev süresi için, bir ay içinde yenisi seçilir.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
IV - Türkiye Barolar Birliği başkanlık divanı
Birlik başkanlık divanının görevleri
Madde 0125:
Birlik başkanlık divanı, kanunla veya birlik yönetim kurulu karariyle kendisine verilen görevleri yerine getirir.
Divan, birlik mallarının yönetimi hakkında gerekli kararları alır ve aynı konuda, birlik yönetim kurulunun isteğine göre, bu kurula yazılı veya sözlü bilgi verir.
(02.05.2001 tarih ve 4667 sayılı Kanunun 64 üncü maddesiyle eklenen ve 10.05.2001 tarihinden geçerli olarak yürürlüğe giren şekli.) Gerekli hallerde baro başkanlarını görüşlerini almak üzere toplantıya çağırır.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
IV - Türkiye Barolar Birliği başkanlık divanı
Türkiye Barolar Birliği Başkan Yardımcılarının görevleri
Madde 0126:
Birlik başkan yardımcıları, Birlik Başkanı tarafından verilecek görevleri yapar ve yetkileri kullanırlar.
Birlik Başkanının bulunmadığı zamanlarda veya Birlik Başkanlığı herhangi bir sebeple boşalmışsa yenisi işe başlayıncaya kadar Başkana ait yetkilerin kullanılması ve görevlerin yerine getirilmesi meslekteki kıdem sırasına göre Başkan Yardımcılarına aittir.
Birlik Başkan Yardımcılarının da yokluğunda Birlik Yönetim Kurulunun meslekte en kıdemli üyesi Başkana ait yetkileri kullanır ve görevleri yerine getirir.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
IV - Türkiye Barolar Birliği başkanlık divanı
Türkiye Barolar Birliği Genel Sekreterinin görevleri
Madde 0127:
Birlik Genel Sekreteri, Birlik yönetim Kurulu toplantılarına ait tutanakları düzenler, Birliğin iç çalışmaları ile yazı işlerini yönetir, Birlik kalemine gerekli direktifleri verir ve kalemin çalışmasını denetler.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
IV - Türkiye Barolar Birliği başkanlık divanı
Türkiye Barolar Birliği Saymanının görevleri
Madde 0128:
Birlik Saymanı Birliğin mallarını Birlik Başkanlık Divanının kararları gereğince yönetmeye ve para alıp vermeye, bütçenin uygulanmasına dair her türlü gözetimi yapmaya yetkilidir.
(22.01.1986 tarih ve 3256 sayılı Kanunun 21 inci maddesiyle değişen şekli.) Birlik saymanı, para alma ve vermede düzenlenen kağıtları Birlik Başkanı, yokluğunda Birlik Başkan yardımcılarından biri veya Birlik Genel Sekreteri ile birlikte imzalar.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
V - Türkiye Barolar Birliği disiplin kurulu
Kuruluşu
Madde 0129:
Birlik Disiplin Kurulu, Birlik Genel Kurulu tarafından kendi üyeleri arasından gizli oyla seçilen yedi üyeden kurulur. Ayrıca yedi yedek üye seçilir.
Kurul, seçimden sonraki ilk toplantısında kendi üyeleri arasından bir başkan seçer.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
V - Türkiye Barolar Birliği disiplin kurulu
Seçim dönemi
Madde 0130:
Birlik Disiplin Kurulu üyeleri dört yıl için seçilirler. Süresi dolan üye yeniden üye seçilebilir.
90 ıncı maddenin 2, 3, 4, 5 ve 6 ncı fıkraları ve 92 nci madde hükmü Birlik Disiplin Kurulu üyeleri hakkında da kıyasen uygulanır.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
V - Türkiye Barolar Birliği disiplin kurulu
Toplantılar
Madde 0131:
Birlik Disiplin Kurulu ayda bir defa olağan toplantı yapar. Birlik Başkanının veya Birlik Disiplin Kurulu Başkanının yahut üyelerinden birinin isteği ile Kurul acele hallerde her zaman olağanüstü toplantıya çağrılabilir.
120 nci maddenin 2 ve 3 üncü fıkraları Birlik Disiplin Kurulu hakkında da kıyasen uygulanır.
Birlik Disiplin Kurulu, üye tam sayısının salt çoğunluğu ile toplanır ve en az dört üyenin bir oyda birleşmesi ile karar verilir. Oylarda eşitlik halinde Başkanın bulunduğu taraf üstün tutulur.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
V - Türkiye Barolar Birliği disiplin kurulu
Görevi
Madde 0132:
Birlik Disiplin Kurulu bu kanunla verilen görevleri yapar ve yetkileri kullanır.
DOKUZUNCU KISIM
Türkiye Barolar Birliği
İKİNCİ BÖLÜM
Birliğin Organları
VI - Türkiye Barolar Birliği denetleme kurulu
Kuruluşu ve görevi
Madde 0133:
(1. Fıkranın: 22.01.1986 tarih ve 3256 sayılı Kanunun 22 nci maddesiyle değişen şekli.) Birlik Genel Kurulu, Birliğin mali işlemlerini denetlemek üzere, dört yıl için kendi üyeleri arasından üç asıl ve üç yedek denetçi seçer.
Denetçiler gizli oyla seçilir. 90 ıncı maddenin 2, 3, 4, 5 ve 6 ncı fıkraları ve 92 nci madde hükmü denetçiler hakkında da kıyasen uygulanır.
Birlik Denetleme Kurulunun çalışma usulü ile görev ve yetkileri yönetmelikte gösterilir.
ONUNCU KISIM
Disiplin İşlem ve Cezaları
Madde 0134: Disiplin Cezalarının uygulanacağı haller
(02.05.2001 tarih ve 4667 sayılı Kanunun 65 inci maddesiyle değişen ve 10.05.2001 tarihinden geçerli olarak yürürlüğe giren şekli.) Avukatlık onuruna, düzen ve gelenekleri ile meslek kurallarına uymayan eylem ve davranışlarda bulunanlarla, mesleki çalışmada görevlerini yapmayan veya görevinin gerektirdiği dürüstlüğe uygun şekilde davranmayanlar hakkında bu Kanunda yazılı disiplin cezaları uygulanır. (*)
(8) Yedinci fıkrada yer alan cezalar yetkili disiplin kurullarınca verilir.
(*) Anayasa Mahkemesinin 6/3/2025 tarihli ve E.: 2025/50; K.: 2025/47 sayılı Kararı ile bu madde iptal edilmiştir. Kararın Resmî Gazete de yayımlanmasından başlayarak dokuz ay sonra (22/2/2026) yürürlüğe gireceği hüküm altına alınmıştır.
ONUNCU KISIM
Disiplin İşlem ve Cezaları
Madde 0135: Disiplin cezaları
Disiplin cezaları şunlardır:
(22.01.1986 tarih 3256 sayılı Kanunun 23 üncü maddesiyle değişen şekli.) Uyarma; avukatın mesleğinin icrasında daha dikkatli davranması gerektiğinin kendisine bildirilmesidir.
Kınama; meslekinde ve davranışında kusurlu sayıldığının avukata bildirilmesidir.
(22.01.1986 tarih 3256 sayılı Kanunun 23 üncü maddesiyle değişen şekli.) Onbin liradan yüzellibin liraya kadar para cezası.
(02.05.2001 tarih ve 4667 sayılı Kanunun 66 ncı maddesiyle değişen ve 10.05.2001 tarihinden geçerli olarak yürürlüğe giren şekli.) İşten çıkarma, avukatın veya avukatlık ortaklığının üç aydan az ve üç yıldan fazla olmamak üzere mesleki faaliyetlerinin yasaklanmasıdır.
Meslekten çıkarma; avukatlık ruhsatnamesinin geri alınarak avukatın adının baro levhasından silinmesi ve avukatlık unvanının kaldırılmasıdır. (02.05.2001 tarih ve 4667 sayılı Kanunun 66 ncı maddesiyle eklenen ve 10.05.2001 tarihinden geçerli olarak yürürlüğe giren cümle.) Avukatlık ortaklığı için de baro avukatlık ortaklığı sicilinden silinmesidir.
(*)
(*) Anayasa Mahkemesinin 6/3/2025 tarihli ve E.: 2025/50; K.: 2025/47 sayılı Kararı ile bu madde iptal edilmiştir. Kararın Resmî Gazete de yayımlanmasından başlayarak dokuz ay sonra (22/2/2026) yürürlüğe gireceği hüküm altına alınmıştır.
ONUNCU KISIM
Disiplin İşlem ve Cezaları
Madde 0136: Cezaların uygulanma şekli
Bu kanunun avukatların hak ve ödevleri ile ilgili altıncı kısmında yazılı esaslara uymıyanlar hakkında ilk defasında en az kınama, tekrarında, davranışın ağırlığına göre, para veya işten çıkarma cezası ve 5 inci maddenin (a) bendinde yazılı bir suçtan kesin olarak hüküm giyme halinde meslekten çıkarma cezası uygulanır.
Beş yıllık bir dönem içinde iki veya daha çok defa disiplin cezasını gerektiren davranışta bulunan avukata her yeni suçu için bir öncekinden daha ağır ceza uygulanır.
Bir defa işten çıkarılan avukat, beş yıllık dönem içinde bu kanunun altıncı kısmındaki kurallara aykırı davranışta bulunursa meslekten çıkarılır.
ONUNCU KISIM
Disiplin İşlem ve Cezaları
Madde 0137: Savunma hakkı
Avukatlar hakkında yapılacak kovuşturmalarda, isnat olunan hususun avukata açıkça ve yazılı olarak bildirilmesi, yazılı savunmasının istenmesi ve bu savunma için en az on günlük bir süre tanınması zorunludur.
ONUNCU KISIM
Disiplin İşlem ve Cezaları
Madde 0138: Baroya yazılmadan önceki ve meslekten ayrıldıktan sonraki eylem ve davranışlar
(02.05.2001 tarih ve 4667 sayılı Kanunun 67 nci maddesiyle değişen ve 10.05.2001 tarihinden geçerli olarak yürürlüğe giren şekli.) Baro levhasına kabul ve yazılmadan önceki eylem ve davranışlar, meslekten çıkarma cezasını gerektirmedikçe disiplin kovuşturmasına konu olamaz. Staj dönemi bu hükmün dışındadır.
Avukatın, avukatlıktan ayrılması, avukatlığı sırasındaki eylem ve davranışlarından dolayı disiplin kovuşturması yapılmasına engel değildir.
ONUNCU KISIM
Disiplin İşlem ve Cezaları
Madde 0139: Kovuşturma yetkisi ve eksik üyelerin tamamlanması
Kovuşturmanın dayandığı şikayet veya ihbarın vaki olduğu yahut Cumhuriyet savcısının kovuşturma isteğinde bulunduğu veya kovuşturmaya esas teşkil eden eylem veya davranışın re sen haber alındığı tarihte avukat hangi baronun levhasında yazılı ise, disiplin kovuşturmasına karar verme ve kovuşturmayı yürütme yetkisi o baroya aittir.
Baro başkanı, baro yönetim ve disiplin kurulu üyeleri, kendi haklarındaki kovuşturmalarla ilgili görüşme ve kararlara katılamazlar.
İkinci fıkranın kapsamına giren bir durumun mevcut olması veya ret yahut istinkaf sebepleriyle başkan ve üyelerin katılmamaları yüzünden baro yönetim ve disiplin kurullarında toplantı yeter sayısı bulunamazsa, eksikler yedeklerle tamamlanır. Yedeklerin de herhangi bir sebeple görüşme veya karara katılmamaları yahut sayılarının yetişmemesi halinde, baro levhasında yazılı olup yönetim ve disiplin kurullarına seçilme yeterliği bulunan avukatlar arasından ad çekme yolu ile seçileceklerle eksikler tamamlanır.
ONUNCU KISIM
Disiplin İşlem ve Cezaları
Madde 0140: Ceza kovuşturmasının disiplin cezalarına tesiri
Avukat hakkında başlamış olan ceza kovuşturması, disiplin işlem ve kararlarının uygulanmasına engel olmaz.
(22.01.1986 tarih ve 3256 sayılı Kanunun 24 üncü maddesiyle değişen şekli.) Şu kadar ki, disiplin işlem ve kararına konu teşkil edecek bir eylemde bulunmuş olan avukat hakkında aynı eylemlerden dolayı ceza mahkemesinde dava açılmış ise, avukat hakkındaki disiplin kovuşturması, ceza davasının sonuna kadar bekletilir. Bu halde yönetim kurulunun isteği üzerine disiplin kurulu, avukatın işten yasaklanmasına yer olup olmadığı hakkında 153 ve 154 üncü maddeler uyarınca bir karar vermek zorundadır.
Eylemin işlenmemiş veya sanığı tarafından yapılmamış olması sebebiyle beraat hali müstesna, beraatle sonuçlanmış bir ceza davasının konusuna giren eylemlerden dolayı disiplin kovuşturması, o eylemin ceza kanunları hükümlerinden ayrı olarak başlı başına disiplin kovuşturmasını gerektirir mahiyette olmasına bağlıdır.
Baro yönetim kurulları hükümlülükle sonuçlanan bir ceza davasının konusunu teşkil eden eylemlerden dolayı ayrıca disiplin kovuşturması açmak zorundadırlar.
ONUNCU KISIM
Disiplin İşlem ve Cezaları
Madde 0141: Disiplin kovuşturmasının açılması
Disiplin kovuşturması, yönetim kurulu tarafından verilen bir kararla açılır.
Yönetim kurulu, ivedilikle ve her halde ihbar, şikayet veya istek tarihinden itibaren en çok bir yıl içinde disiplin kovuşturması hakkında bir karar vermeye mecburdur.
Yönetim kurulu, ilgilinin ihbar ve şikayeti veya Cumhuriyet savcısının isteği üzerine yahut re sen, disiplin kovuşturması açılmasına karar vermeye esas olacak soruşturmanın yapılması görevini kendi üyelerinden birine verebilir. Soruşturma ile görevlendirilen üye, delilleri toplar, gerekli gördüğü kimselerin ifadelerini yeminle de alabilir; hakkında soruşturma yapılan avukatı da dinledikten veya dinlemek için verilen süre dolduktan sonra dosyayı bir raporla yönetim kuruluna verir. (02.05.2001 tarih ve 4667 sayılı Kanunun 68 inci maddesiyle eklenen ve 10.05.2001 tarihinden geçerli olarak yürürlüğe giren cümle.) Yönetim kurulu, soruşturma maksadıyla her türlü adli ve idari mercilerden bilgi ve belge isteyebilir, ilgili dosyaları veya örneklerini isteyip, inceleyebilir.
Şikayet, ihbar veya istem konusu eylem veya davranış hakkında kovuşturma açılmasına yer olmadığına dair yönetim kurulu tarafından verilecek kararlar ilgililere ve Cumhuriyet savcısına tebliğ olunur.
ONUNCU KISIM
Disiplin İşlem ve Cezaları
Madde 0142: Disiplin kovuşturmasına yer olmadığına dair kararlara itiraz
Baro yönetim kurulunun, disiplin kovuşturmasına yer olmadığına dair kararlarına karşı, tebliğ tarihinden itibaren 15 gün içinde şikayetçi veya Cumhuriyet savcısı tarafından Türkiye Barolar Birliği Yönetim Kuruluna itiraz olunabilir.
Türkiye Barolar Birliği Yönetim Kurulu tarafından dosya üzerinde yapılacak inceleme sonunda şikayet, ihbar veya istem konusu incelemeye değer mahiyette görülürse, evvelki karar kaldırılarak, disiplin kovuşturmasının açılması için dosya evvelki kararı veren baroya gönderilir. Türkiye Barolar Birliği Yönetim Kurulunun bu kararları kesindir.
Baro Yönetim Kurulunun disiplin kovuşturmasına yer olmadığına dair kararları süresi içinde itiraz edilmezse kesinleşir.
(02.05.2001 tarih ve 4667 sayılı Kanunun 69 uncu maddesiyle değişen ve 10.05.2001 tarihinden geçerli olarak yürürlüğe giren şekli.) Birinci fıkra gereğince yapılan itiraz üzerine, Türkiye Barolar Birliği Yönetim Kurulu tarafından verilen itirazın reddine dair kararlar Adalet Bakanlığına ulaştığı tarihten itibaren iki ay içinde Bakanlıkça karar verilmediği veya karar onaylandığı takdirde kesinleşir. Ancak Adalet Bakanlığı uygun bulmadığı kararları bir daha görüşülmek üzere, gösterdiği gerekçesiyle birlikte Türkiye Barolar Birliğine geri gönderir. Geri gönderilen bu kararlar, Türkiye Barolar Birliği Yönetim Kurulunca üçte iki çoğunlukla aynen kabul edildiği takdirde onaylanmış, aksi halde onaylanmamış sayılır; sonuç Türkiye Barolar Birliği tarafından Adalet Bakanlığına bildirilir.
8 inci maddenin 6 ncı ve 7 nci fıkraları hükümleri bu halde de kıyasen uygulanır.
ONUNCU KISIM
Disiplin İşlem ve Cezaları
Madde 0143: Aynı eylemden dolayı yeniden inceleme
Disiplin kovuşturması açılmasına yer olmadığına dair kararın konusuna giren eylemlerden dolayı yeniden inceleme yapılabilmesi, yeni delillerin bulunmasına ve bu kararın kesinleştiği tarihten üç yıl geçmemiş olmasına bağlıdır.
ONUNCU KISIM
Disiplin İşlem ve Cezaları
Madde 0144: Disiplin kurulunda duruşma
(1. Fıkranın: 02.05.2001 tarih ve 4667 sayılı Kanunun 70 inci maddesiyle değişen ve 10.05.2001 tarihinden geçerli olarak yürürlüğe giren şekli.) Disiplin kovuşturması açılmasına karar verilen hallerde, yönetim kurulunun iletmesi üzerine, disiplin kurulu, incelenmesini evrak üzerinde yapar. Disiplin kuruluna gönderilen dosya içinde avukatın sicili de bulunur. Avukatın isteği veya disiplin kurulunca gerek görülmesi halinde, inceleme duruşmalı olarak yapılır.
Duruşma gizli olur.
Disiplin kurulu incelemeyi ivedilikle ve herhalde kararın kendisine gelişi tarihinden itibaren en geç bir yıl içinde sonuçlandırmak zorundadır. Ceza davasının sonucunun beklenmesini gerektiren haller saklıdır.
ONUNCU KISIM
Disiplin İşlem ve Cezaları
Madde 0145: Gıyapta duruşma
Çağrıya uymıyan avukatın gıyabında duruşma yapılır. Şu kadar ki, duruşmaya gelmediği takdirde duruşmanın gıyabında yapılacağının davetiyeye yazılması şarttır.
ONUNCU KISIM
Disiplin İşlem ve Cezaları
Madde 0146: Delillerin gösterilmesi ve incelenmesi
Disiplin kurulu, delillerin gösterilme ve incelenme şeklini, istek veya feragatle yahut evvelce verilmiş kararlarla bağlı olmaksızın takdir ve tayin eder.
ONUNCU KISIM
Disiplin İşlem ve Cezaları
Madde 0147: Tanık ve bilirkişi dinlenmesi
Tanık ve bilirkişinin duruşmaya çağrılması veya üyelerden biri tarafından yahut istinabe yoliyle dinlenmesi veya yazılı ifadesinin okunmasiyle yetinilmesi, disiplin kurulunun takdirine bağlıdır.
Ancak, bir olayın delili yalnız bir tanığın şahsi bilgisinden ibaret ise, bu tanık her halde dinlenir.
ONUNCU KISIM
Disiplin İşlem ve Cezaları
Madde 0148: Duruşma tutanağı
Duruşma tutanağı, disiplin kurulu başkanının görevlendireceği bir üye veya katip tarafından tutulur.
Duruşma dışında dinlenenlere ait tutanakların duruşmada okunması zorunludur.
ONUNCU KISIM
Disiplin İşlem ve Cezaları
Madde 0149: İstinabe talimatının yerine getirilmesi
İstinabe yoluyla verilen talimat, baro merkezinde disiplin kurulu veya bu kurulun bir üyesi, diğer yerlerde o baronun disiplin kurulunca görevlendirilecek bir avukat tarafından yerine getirilir.
ONUNCU KISIM
Disiplin İşlem ve Cezaları
Madde 0150: Tanık ve bilirkişinin çağrılması
(Madde 08.02.2008 tarih ve 26781 sayılı Resmi Gazetede yayımlanan Kanun ile Değişmiştir.)
Tanıklar ve bilirkişiler Tebligat Kanunu hükümlerine göre çağrılır.
Usulüne göre çağırılıp da hukuken geçerli bir mazereti olmaksızın gelmeyen veya kanuni bir sebep olmaksızın tanıklık yahut bilirkişilikten veya yemin etmekten çekinen kimseler hakkında Ceza Muhakemesi Kanununun tanıklıkla ilgili hükümleri uygulanır. Bu fıkra hükmüne göre gerekli kararları vermeye Baronun bulunduğu il merkezindeki sulh ceza hâkimi yetkilidir. Sulh ceza hâkimi bu kararları disiplin kurulunun tutanak örneği üzerinden verir.
ONUNCU KISIM
Disiplin İşlem ve Cezaları
Madde 0151: Disiplin kurulu üyelerinin reddi ve istinkafı
Disiplin kurulu üyeleri, Ceza Muhakemeleri Usulü Kanununda yazılı sebeplerle reddedilebilir ve istinkaf edebilirler.
Ret istemi, reddi istenen üyeden başkalarının katılmasiyle incelenir.
Ret ve istinkaf sebebiyle kurulun toplanamaması halinde 139 uncu maddeye göre işlem yapılır.
ONUNCU KISIM
Disiplin İşlem ve Cezaları
Madde 0152: Kararların tebliği
Disiplin kurulu kararlarının onanmış bir örneği ilgililerden başka, baronun bulunduğu il merkezindeki Cumhuriyet savcısına da tebliğ olunur.
ONUNCU KISIM
Disiplin İşlem ve Cezaları
Madde 0153: İşten yasaklanma
Hakkında meslekten çıkarma cezasını gerektirebilecek mahiyette bir işten dolayı kovuşturma yapılmakta olan avukat disiplin kurulu karariyle, tedbir mahiyetinde işten yasaklanabilir.
Kararın verilmesinden önce ilgilinin dinlenmiş veya dinlenmek üzere çağrılmış olup da belirtilen günde gelmemiş olması şarttır. (02.05.2001 tarih ve 4667 sayılı Kanunun 71 inci maddesiyle eklenen ve 10.05.2001 tarihinden geçerli olarak yürürlüğe giren cümle.) Ancak, baroya bildirdiği büro adresine tebligat yapılamayan avukatın ayrıca çağrılması ve dinlenmesi zorunlu değildir.
Disiplin kurulu, bu karara esas olacak delillerin hangi sınır dahilinde gösterilip inceleneceğini, istekle bağlı olmaksızın, serbestçe takdir eder.
Karar, hakkında kovuşturma yapılan avukata gerekçesiyle birlikte tebliğ olunur ve bu karar verildiği tarihte yürürlüğe girer. Ancak, karara karşı Türkiye Barolar Birliği Disiplin Kuruluna itiraz olunabilir. İtiraz kararın uygulanmasını durdurmaz. Bu husustaki itirazlar ivedilikle ve en geç bir ay içinde karara bağlanır. İtiraz yerinde görülürse karar kaldırılır.
İşten yasaklanma kararı, yargı organları ile sair mercilere baro başkanlığı tarafından derhal duyurulur.
ONUNCU KISIM
Disiplin İşlem ve Cezaları
Madde 0154: İşten yasaklanmanın zorunlu olduğu haller
(02.05.2001 tarih ve 4667 sayılı Kanunun 72 nci maddesiyle değişen ve 10.05.2001 tarihinden geçerli olarak yürürlüğe giren şekli.) Haklarında meslekten çıkarma cezası verilen veya 42 nci madde uyarınca geçici olarak görevlendirilmiş olup, yapılan işlerin ücretini iş sahibinden aldığı halde aynı maddenin son fıkrası gereğince kabule değer bir sebep olmaksızın ilgili mercie ödememiş olan avukatların işten yasaklanmaları zorunludur.
Yukarıdaki fıkrada belirtilen işten yasaklanma sebeplerinin meydana gelmesinden itibaren iki ay içinde disiplin kuruluncu haklarında işten yasaklama kararı verilmeyen avukatlar, Türkiye Barolar Birliği Disiplin Kurulunun doğrudan vereceği kararla işten yasaklanırlar.
ONUNCU KISIM
Disiplin İşlem ve Cezaları
Madde 0155: İşten yasaklanmanın hükümleri
İşten yasaklanmış olanlar bu tarihten itibaren avukatlığa ait yetkileri hiçbir şekilde kullanamazlar. Bu hüküm avukatın eşi ile reşit olmıyan çocuklarına ait işlerde uygulanmaz.
Birinci fıkrada yazılı yasağa aykırı hareket eden avukat hakkında 135 inci maddenin 4 ve 5 inci bentlerinde yazılı cezalardan biri uygulanır.
Mahkemeler, resmi daireler işten yasaklanan avukatları kabul etmemekle görevlidirler.
ONUNCU KISIM
Disiplin İşlem ve Cezaları
Madde 0156: İşten yasaklanma kararının kaldırılması
(1. Fıkranın: 02.05.2001 tarih ve 4667 sayılı Kanunun 73 üncü maddesiyle değişen ve 10.05.2001 tarihinden geçerli olarak yürürlüğe giren şekli.) İşten yasaklanma kararı, kovuşturmanın durdurulmuş veya avukatlığa engel olmayan bir ceza verilmiş olması hallerinde kendiliğinden kalkar.
İşten yasaklanma kararı, bu kararın verilmesine esas olan hal ve şartların bulunmadığı veya sonradan kalktığı sabit olursa, disiplin kurulu tarafından kaldırılır.
ONUNCU KISIM
Disiplin İşlem ve Cezaları
Madde 0157: Disiplin kurulu kararına karşı itiraz
Disiplin kurulu kararlarına karşı, Cumhuriyet Savcısı ve ilgililer, tebliğ tarihinden itibaren otuz gün içinde Türkiye Barolar Birliği Disiplin Kuruluna itiraz edebilirler.
Birlik disiplin kurulu, disiplin davalarını dosya üzerinde inceler. Ancak, işten veya meslekten çıkarma cezasına yahut işten yasaklanmaya dair kararların incelenmesi sırasında, ilgili avukatın isteği üzerine veya kendiliğinden duruşma yapılmasına karar verebilir.
145 ve 146 ncı maddeler, birlik disiplin kurulu hakkında da uygulanır.
Birlik disiplin kurulunda duruşmaya raportör üyenin işi izah etmesiyle başlanır. Bu üyenin duruşmadan önce raporunu imzalayıp dosyaya koymuş bulunması gereklidir.
Raportör üyenin izahından sonra ilgili avukat ve varsa vekilleri gerekli izahlarda bulunurlar. Bunlardan itirazı yapmış olan taraf önce dinlenir. Son söz, hakkında disiplin kovuşturması yapılanındır.
Birlik disiplin kurulu, inceleme konusu kararın onanmasına veya kovuşturmanın derinleştirilmesi için kararın bozularak dosyanın ilgili baroya gönderilmesine karar verebileceği gibi, yeniden incelemeyi gerektirmeyen hallerde, uygun görmediği kararı kaldırarak işin esası hakkında karar verebilir veya verilmiş olan kararı düzelterek onaylayabilir.
(02.05.2001 tarih ve 4667 sayılı Kanunun 74 üncü maddesiyle değişen ve 10.05.2001 tarihinden geçerli olarak yürürlüğe giren şekli.) Birlik Disiplin Kurulunun, itiraz üzerine verdiği kararlar Adalet Bakanlığına ulaştığı tarihten itibaren iki ay içinde Bakanlıkça karar verilmediği veya karar onaylandığı takdirde kesinleşir. Ancak Adalet Bakanlığı uygun bulmadığı kararları bir daha görüşülmek üzere, gösterdiği gerekçesiyle birlikte Türkiye Barolar Birliğine geri gönderir. Geri gönderilen bu kararlar, Türkiye Barolar Birliği Disiplin Kurulunca üçte iki çoğunlukla aynen kabul edildiği takdirde onaylanmış, aksi halde onaylanmamış sayılır; sonuç Türkiye Barolar Birliği tarafından Adalet Bakanlığına bildirilir. Şu kadar ki, uyarma, kınama ve para cezasına ilişkin kararlar kesin olup, Bakanlığın onayına tabi değildir.
(02.05.2001 tarih ve 4667 sayılı Kanunun 74 üncü maddesiyle değişen ve 10.05.2001 tarihinden geçerli olarak yürürlüğe giren şekli.) 8 inci maddenin altıncı ve yedinci fıkraları hükümleri burada da kıyasen uygulanır.
ONUNCU KISIM
Disiplin İşlem ve Cezaları
Madde 0158: Delillerin serbestçe takdiri, ceza vermenin amacı ve cezadan mahsup
Türkiye Barolar Birliği Disiplin Kurulu ve barolar disiplin kurulları, gösterilen delilleri, soruşturma ve duruşmadan edinecekleri kanıya göre serbestçe takdir ederler.
(02.05.2001 tarih ve 4667 sayılı Kanunun 75 inci maddesiyle değişen ve 10.05.2001 tarihinden geçerli olarak yürürlüğe giren şekli.) Bu kurullar disiplin cezalarının verilmesinde; avukatlık onurunu, düzen ve gelenekleri ile meslek kurallarını ve itibarını korumak, mesleğin amaç ve gereklerine ve adalete uygun olarak yerine getirilmesini sağlamak ilkelerini göz önünde tutarlar.
(22.01.1986 tarih ve 3256 sayılı Kanunun 26 ncı maddesiyle eklenmiştir.) İşten yasaklanan avukata süreli olarak işten çıkarma cezası verilmesi halinde, işten yasaklandığı süre cezadan mahsup edilir.
ONUNCU KISIM
Disiplin İşlem ve Cezaları
Madde 0159: Kovuşturma ve ceza zamanaşımı
Disiplin cezasını gerektirecek eylemlerin işlenmesinden itibaren üç yıl geçmiş ise kovuşturma yapılamaz. Yönetim kurulunca işe el konulmuş ise bu süre işlemez.
Disiplin cezasını gerektiren eylemlerin işlenmesinden itibaren dört buçuk yıl geçmiş ise disiplin cezası verilemez.
Disiplin cezasını gerektiren eylem aynı zamanda bir suç teşkil ediyor ve bu suç için kanun daha uzun bir zamanaşımı süresi koymuş bulunuyorsa, birinci ve ikinci fıkralardaki süreler yerine bu zamanaşımı süresi uygulanır.
ONUNCU KISIM
Disiplin İşlem ve Cezaları
Madde 0160: Disiplin kararlarının uygulanması ve cezaların sicilden silinmesi
(22.01.1986 tarih ve 3256 sayılı Kanunun 27 nci maddesiyle değişen şekli.) Disiplin cezalarına ait kararlar kesinleşmedikçe uygulanamaz.
Meslekten çıkarma ve işten çıkarma cezalarından başka bir disiplin cezası verilen avukatlar, uyarma, kınama ve para cezalarının uygulanmasından itibaren beş yıl geçtikten sonra disiplin kuruluna başvurarak bu disiplin cezalarının sicillerinden silinmesini isteyebilirler.
İlgilinin yukarıki fıkrada yazılı süre içerisinde disiplin cezası almamış olması halinde, disiplin cezasının silinmesine karar verilir ve sicil dosyasındaki disiplin bölümü çıkartılarak yenisi düzenlenir.
ONUNCU KISIM
Disiplin İşlem ve Cezaları
Madde 0161: Tanık ve bilirkişi gideri
Disiplin işlemleri dolayısiyle çağırılan her tanık ve bilirkişinin, kaybettiği zaman ve harcadığı mesaiye uygun bir tazminata hakkı vardır; bunlardan çağrıya uymak için yolculuk etmek zorunda olanlara yolculuk ve ikamet giderleri de verilir. Şikayetçi ve hakkında kovuşturma yapılan avukat, dinlenmesini istedikleri tanık ve bilirkişiye ait giderleri evvelden öderler.
Avukata veya üçüncü bir kişiye yükletilmiyen veya borçludan alınma imkanı kalmayan giderler baroya yüklenir.
Şikayet edenden, şikayetin mahiyeti ve yapılacak disiplin soruşturma ve kovuşturmasının genişliği göz önünde bulundurularak 10 liradan 200 liraya kadar avans alınabilir. Yapılan işlemlere, alınan avansın yetmemesi halinde, tamamlanması her zaman istenebilir. Avans ve tamamlanması istenen miktar ilgilisi tarafından ödenmedikçe işlem yapılmıyabilir.
ONUNCU KISIM
Disiplin İşlem ve Cezaları
Madde 0162: Para cezası veya giderlerin tahsili
Para cezasına veya giderlerin ödenmesine dair olan kararlar İcra ve İflas Kanununun ilamların yerine getirilmesi hakkındaki hükümlerine göre yerine getirilir. Para cezaları baroya gelir yazılır.
İcra takibi genel hükümlere göre baro tarafından vekalet verilecek avukat eliyle yürütülür.
ONBİRİNCİ KISIM
Avukatlık Sözleşmesi
Madde 0163: Avukatlık sözleşmesinin kapsamı
(02.05.2001 tarih ve 4667 sayılı Kanunun 76 ncı maddesiyle başlığı ile birlikte değişen ve 10.05.2001 tarihinden geçerli olarak yürürlüğe giren şekli.) Avukatlık sözleşmesi serbestçe düzenlenir. Avukatlık sözleşmesinin belli bir hukuki yardımı ve meblağı yahut değeri kapsaması gerekir. Yazılı olmayan anlaşmalar, genel hükümlere göre ispatlanır. Yasaya aykırı olmayan şarta bağlı sözleşmeler geçerlidir.
Avukatlık ücret tavanını aşan sözleşmeler, bu Kanunda belirtilen tavan miktarında geçerlidir. İfa edilmiş sözleşmenin geçersizliği ileri sürülemez. Yokluk halleri hariç, avukatlık sözleşmesinin bir hükmünün geçersizliği, bu sözleşmenin tümünü geçersiz kılmaz.
ONBİRİNCİ KISIM
Avukatlık Sözleşmesi
Madde 0164: Avukatlık ücreti
(02.05.2001 tarih ve 4667 sayılı Kanunun 77 nci maddesiyle başlığı ile birlikte değişen ve 10.05.2001 tarihinden geçerli olarak yürürlüğe giren şekli.) Avukatlık ücreti, avukatın hukuki yardımının karşılığı olan meblağı veya değeri ifade eder.
Yüzde yirmibeşi aşmamak üzere, dava veya hükmolunacak şeyin değeri yahut paranın belli bir yüzdesi avukatlık ücreti olarak kararlaştırılabilir.
İkinci fıkraya göre yapılacak sözleşmeler, dava konusu para dışındaki mal ve haklardan bir kısmının aynen avukata ait olacağı hükmünü taşıyamaz.
Avukatlık asgari ücret tarifesi altında vekalet ücreti kararlaştırılamaz. Ücretsiz dava alınması halinde, durum baro yönetim kuruluna bildirilir. Avukatlık ücretinin kararlaştırılmamış olduğu veya taraflar arasında yazılı ücret sözleşmesinin bulunmadığı yahut ücret sözleşmesinin belirgin olmadığı veya tartışmalı olduğu veya ücret sözleşmesinin ücrete ilişkin hükmünün geçersiz sayıldığı hallerde; değeri para ile ölçülebilen dava ve işlerde asgari ücret tarifelerinin altında olmamak koşuluyla ücret itirazlarını incelemeye yetkili merci tarafından davanın kazanılan bölümü için avukatın emeğine göre ilâmın kesinleştiği tarihteki müddeabihin değerinin yüzde onu ile yüzde yirmisi arasındaki bir miktar avukatlık ücreti olarak belirlenir. Değeri para ile ölçülemeyen dava ve işlerde ise avukatlık asgari ücret tarifesi uygulanır. (1)
Dava sonunda, kararla tarifeye dayanılarak karşı tarafa yüklenecek vekalet ücreti avukata aittir. Bu ücret, iş sahibinin borcu nedeniyle takas ve mahsup edilemez, haczedilemez.
(1) (Bu kısımda yer alan Avukatlık ücretinin kararlaştırılmamış olduğu hallerde, değeri para ile ölçülemeyen dava ve işlerde avukatlık asgari ücret tarifesi uygulanır. Değeri para ile ölçülebilen dava ve işlerde ise asgari ücret tarifelerinin altında olmamak koşuluyla ücret itirazlarını incelemeye yetkili merci tarafından davanın sonucuna ve avukatın emeğine göre değişmek üzere ücret anlaşmazlığı tarihindeki dava değerinin yüzde beşi ile yüzde onbeşi arasındaki bir miktar avukatlık ücreti olarak belirlenir. şeklindeki cümleler; 20.01.2004 tarih ve 25352 sayılı Resmi Gazete de yayımlanan 5043 sayılı Kanunun 5 inci maddesiyle metinde görüldüğü şekilde değiştirilmiştir.)
ONBİRİNCİ KISIM
Avukatlık Sözleşmesi
Madde 0165: Ücret dolayısiyle müteselsil sorumluluk
(02.05.2001 tarih ve 4667 sayılı Kanunun 78 inci maddesiyle değişen ve 10.05.2001 tarihinden geçerli olarak yürürlüğe giren şekli.) İş sahibinin birden çok olması halinde bunlardan her biri, sulh veya her ne suretle olursa olsun taraflar arasında anlaşmayla sonuçlanan ve takipsiz bırakılan işlerde her iki taraf avukat ücretinin ödenmesi hususunda müteselsil borçlu sayılırlar.
ONBİRİNCİ KISIM
Avukatlık Sözleşmesi
Madde 0166: Avukatın hapis hakkı ve avukatlık ücretinin rüçhanlı bulunması
Avukat, müvekkili tarafından verilen veya onun namına aldığı malları, parayı ve diğer her türlü kıymetleri, avukatlık ücreti ve giderin ödenmesine kadar, kendi alacağı nispetinde elinde tutabilir.
Avukat, sözleşme ile kararlaştırılan ve hakim tarafından takdir olunan ücretinden dolayı, kendi çalışması sonucunda müvekkilin muhafaza ettiği veya kazan dığı mallar ve davadaki diğer taraftan ilam gereğince tahsil edilecek para yahut alınacak mallar üzerinde diğer alacaklılara nazaran rüçhan hakkını haizdir. Rüçhan hakkı, vekaletnamenin düzenlenme tarihine, vekaletname umumi ise iş sahibi adına ücret konusu işten dolayı ilk yapılan resmi baş vurma tarihine göre sıra alır. (02.05.2001 tarih ve 4667 sayılı Kanunun 79 uncu maddesiyle eklenen ve 10.05.2001 tarihinden geçerli olarak yürürlüğe giren cümle.) İş sahibinin iflası halinde avukatın vekalet ücreti alacağı da rüçhanlıdır. Ancak, 9.6.1932 tarihli ve 2004 sayılı İcra ve İflas Kanununun 206 ncı maddesinin birinci fıkrası hükmü saklıdır.
Bir ilamın cebri icra yoluyla infazına girişildiğinde, icra dairesi, takip talebinde bulunan tarafın ilamda adı yazılı olan avukatına, icra emri ile aynı zamanda düzenliyeceği bir bildiriyi, gideri takip talebinde bulunandan alınmak suretiyle, derhal tebliğ eder. Bu bildiri tebliğ edilmedikçe icranın sonraki safhlarına geçilemez. Avukata yapılacak tebliğin giderleri hakkında 2004 sayılı İcra ve İflas Kanununun 59. maddesi hükmü uygulanır.
Avukatın ölümü halinde, mirasçılarına intikal eden avukatlık ücreti alacakları da, avukat alacakları gibi rüçhanlıdır. Şu kadar ki, üçüncü fıkrada yazılı bildirim zorunluğu bu kimseler hakkında uygulanmaz.
ONBİRİNCİ KISIM
Avukatlık Sözleşmesi
Madde 0167: Anlaşmazlıkların hakem yoluyla çözümü
(Anayasa Mahkemesinin; 10.07.2004 tarih ve 25518 sayılı Resmi Gazete de yayımlanan; 03.03.2004 tarih ve E: 2003/98, K: 2004/31 sayılı Kararı ile iptal edilmiştir.)
ONBİRİNCİ KISIM
Avukatlık Sözleşmesi
Madde 0168: Avukatlık ücret tarifesinin hazırlanması
(02.05.2001 tarih ve 4667 sayılı Kanunun 81 inci maddesiyle değişen ve 10.05.2001 tarihinden geçerli olarak yürürlüğe giren şekli.) Baronun yönetim kurulları, her yıl Eylül ayı içerisinde, yargı yerlerindeki işlemler ile diğer işlemlerden alınacak avukatlık ücretinin asgari hadlerini gösteren birer tarife hazırlayarak Türkiye Barolar Birliğine gönderirler.
Türkiye Barolar Birliği Yönetim Kurulunca, baro yönetim kurullarının teklifleri de göz önüne alınmak suretiyle uygulanacak tarife o yılın Ekim ayı sonuna kadar hazırlanarak Adalet Bakanlığına gönderilir.(Cümle 03.07.2009 tarih ve 27277 sayılı Resmi Gazetede yayımlanan Kanun ile Eklenmiştir) Şu kadar ki hazırlanan tarifede; genel bütçeye, il özel idareleri, belediye ve köylere ait vergi, resim, harç ve benzeri mali yükümlülükler ve bunların zam ve cezaları ile tarifelere ilişkin davalar ve 6183 sayılı Amme Alacaklarının Tahsil Usulü Hakkında Kanunun uygulanmasından doğan her türlü davalar için avukatlık ücreti tutarı maktu olarak belirlenir. Bu tarife Adalet Bakanlığına ulaştığı tarihten itibaren bir ay içinde Bakanlıkça karar verilmediği veya tarife onaylandığı takdirde kesinleşir. Ancak Adalet Bakanlığı uygun bulmadığı tarifeyi bir daha görüşülmek üzere, gösterdiği gerekçesiyle birlikte Türkiye Barolar Birliğine geri gönderir. Geri gönderilen bu tarife, Türkiye Barolar Birliği Yönetim Kurulunca üçte iki çoğunlukla aynen kabul edildiği takdirde onaylanmış, aksi halde onaylanmamış sayılır; sonuç Türkiye Barolar Birliği tarafından Adalet Bakanlığına bildirilir. 8 inci maddenin altıncı fıkrası hükümleri kıyasen uygulanır.
Avukatlık ücretinin takdirinde, hukuki yardımın tamamlandığı veya dava sonunda hüküm verildiği tarihte yürürlükte olan tarife esas alınır.
ONBİRİNCİ KISIM
Avukatlık Sözleşmesi
Madde 0169: Yargı mercilerine karşı tarafa yükletilecek avukatlık ücretinin miktarı
(31.10.1980 tarih ve 2329 sayılı Kanunun 2 nci maddesiyle değişen şekli.) Yargı mercilerince karşı tarafa yükletilecek avukatlık ücreti, avukatlık ücret tarifesinde yazılı miktardan az ve üç katından fazla olamaz.
(02.05.2001 tarih ve 4667 sayılı Kanunun 82 nci maddesiyle ve 10.05.2001 tarihinden geçerli olarak yürürlükten kaldırılmıştır.)
ONBİRİNCİ KISIM
Avukatlık Sözleşmesi
Madde 0170:
(22.01.1986 tarih ve 3256 sayılı Kanunun 29 uncu maddesiyle yürürlükten kaldırılmıştır.)
ONBİRİNCİ KISIM
Avukatlık Sözleşmesi
Madde 0171: İşi sonuna kadar takip etme zorunluluğu ve başkasını tevkil
(1. Fıkranın: 02.05.2001 tarih ve 4667 sayılı Kanunun 83 üncü maddesiyle değişen ve 10.05.2001 tarihinden geçerli olarak yürürlüğe giren şekli.) Avukat, üzerine aldığı işi kanun hükümlerine göre ve yazılı sözleşme olmasa bile sonuna kadar takip eder.
Avukata verilen vekaletnamede başkasını tevkile yetki tanınmış ise, yazılı sözleşmede aksine açık bir hüküm olmadıkça, işi başka bir avukatla birlikte veya başka bir avukata vererek takip ettirebilir. Vekaletnamede, bunun düzenlendiği tarihten sonra açılacak veya takip edilecek bütün dava ve işlerde vekalete ve başkasını tevkile genel şekilde yetki verilmişse, avukat, bu tarihten sonraki dava ve işlerde müvekkilinden ayrıca vekalet almaya lüzum kalmaksızın işi başka bir avukatla birlikte veya başka bir avukata vererek takip ettirebilir.
İkinci fıkradaki hallerde, avukatın müvekkile karşı sorumluluğu devam eder. Birlikte takibettiği veya işi tamamen devrettiği avukatların kusurlarından ve meydana getirdikleri zarardan dolayı müvekkile karşı hem şahsen hem de diğer avukatla birlikte müştereken ve müteselsilen sorumludur. Şu kadar ki, bu hüküm, 12 nci maddede yazılı bir iş sebebiyle başka bir yerde çalışmak zorunluğunda olduğu için işi tamamen başkasına devreden avukatlar hakkında uygulanmaz.
Avukat tarafından işe başka avukatlar teşrik edilmiş ise, avukat bundan dolayı ayrı bir ücret istiyemiyeceği gibi, işi birlikte takip eden avukat da müvekkilden herhangi bir ücret istiyemez. İş tamamen başka bir avukata bırakılmış ise, tevkil eden ve tevkil olunan avukatlar ücret sözleşmesindeki miktarı aşmamak şartiyle, harcadıkları mesaiye karşılık olan ücreti müvekkilden istiyebilirler. Ancak, tevkil eden avukat müvekkilden peşin ücret almışsa, harcadığı mesaiye karşılık olan miktarın fazlasını tevkil ettiği avukata ödemekle yükümlüdür.
ONBİRİNCİ KISIM
Avukatlık Sözleşmesi
Madde 0172: İş sahibinin işi başka bir avukata vermesi
İş sahibi, ilk anlaşmayı yaptığı avukatının yazılı muvafakatı ile, başka avukatları da işin kovuşturma ve savunmasına katabilir.
İş sahibi, ilk avukatın muvafakatını kendisine tevdi veya tebliğ edilecek bir yazı ile en az bir haftalık süre vererek talep eder. Avukat bu süre içinde cevap vermemişse muvafakat etmiş sayılır.
İlk avukatın muvafakat etmemesi halinde, vekalet akdi kendiliğinden sona erer. İş sahibi, muvafakat etmiyen avukata ücretin tamamını ödemekle yükümlüdür.
İlk avukatın muvafakatı ile işin başka avukatlar tarafından da takibi halinde iş sahibi, ilk avukatın ücretinden kısıntı yapamaz. Bu halde avukatların müvekkile karşı sorumluluğu konusunda 171 inci maddenin üçüncü fıkrası hükmü uygulanır.
ONBİRİNCİ KISIM
Avukatlık Sözleşmesi
Madde 0173: Avukatlık ücretinin belli bir işe hasredilmesi
Sözleşmede aksine bir hüküm yoksa, kararlaştırılan avukatlık ücreti yalnızca avukatın üzerine almış olduğu işin karşılığı olup, mukabil dava, bağlantı ve ilişki bulunsa bile başka dava ve icra kovuşturmaları veya her türlü hukuki yardımlar ayrı ücrete tabidir.
Avukata tevdi edilen işin yapılması veya yapıldıktan sonra sonucunun alınması için gerekli bütün vergi, resim, harc ve giderler iş sahibinin sorumluluğu altında olup, avukat tarafından ilk istekte avukata veya gerektiği yere ödenir. Bu harcamaların avukat tarafından yapılabilmesi için, yeteri kadar avansın iş sahibi tarafından verilmiş olması gerektir. Avukatın iş için yapacağı yolculuk masrafları ve bulunduğu yerden ayrılma tazminatı, anlaşma gereğince iş sahibi tarafından ayrıca ödenir. Bu giderler peşin olarak ödenmedikçe avukat yolculuğa zorlanamaz. Bu hükmün aksine sözleşme yapılabilir.
ONBİRİNCİ KISIM
Avukatlık Sözleşmesi
Madde 0174: Avukatın işi takipten vazgeçmesi, azli ve ücretin gününde ödenmemesi
Üzerine aldığı işi haklı bir sebep olmaksızın takipten vazgeçen avukat hiçbir ücret istiyemez ve peşin aldığı ücreti geri vermek zorundadır.
Avukatın azli halinde ücretin tamamı verilir. Şu kadar ki, avukat kusur veya ihmalinden dolayı azledilmiş ise ücretin ödenmesi gerekmez.
Anlaşmaya göre avukata peşin verilmesi gereken ücret ödenmezse, avukat işe başlamakla zorunlu değildir. Bu sebeple doğabilecek her türlü sorumluluk iş sahibinindir. Yazılı sözleşmedeki diğer ödeme şartlarının yerine getirilmemesinden dolayı avukat işi takip etmek ve sonucunu elde etmekten mahrum kalırsa sorumluluk bakımından aynı hüküm uygulanır.
ONBİRİNCİ KISIM
Avukatlık Sözleşmesi
Madde 0175: İş sahibinin adresi
İş sahibinin verdiği vekaletnamede yazılı adrese avukat tarafından yapılacak her tebliğ, kendisine yapılmış sayılır. Adres değişiklikleri en geç üç gün içinde iş sahibi tarafından taahhütlü mektupla avukata bildirilir.
İş sahibinin adresine gönderilecek yazıların tebliğ edilememesinden veya adres değişikliklerinin bildirilmemesinden doğan sorumluluk iş sahibine aittir.
ONİKİNCİ KISIM
Adli Müzaharet
Madde 0176: Adli yardımın kapsamı
(02.05.2001 tarih ve 4667 sayılı Kanunun 84 üncü maddesiyle başlığı ile birlikte değişen ve 10.05.2001 tarihinden geçerli olarak yürürlüğe giren şekli.) Adli yardım, avukatlık ücretlerini ve diğer yargılama giderlerini karşılama olanağı bulunmayanlara bu Kanunda yazılı avukatlık hizmetlerinin sağlanmasıdır.
ONİKİNCİ KISIM
Adli Müzaharet
Madde 0177: Adli yardım bürosu
(02.05.2001 tarih ve 4667 sayılı Kanunun 85 inci maddesiyle başlığı ile birlikte değişen ve 10.05.2001 tarihinden geçerli olarak yürürlüğe giren şekli.) Adli yardım hizmeti, baro merkezlerinde, baro yönetim kurullarınca avukatlar arasından oluşturulan adli yardım bürosu tarafından yürütülür. Baro yönetim kurulu, ayrıca baro merkezi dışında avukat sayısı beşten çok olan her yargı çevresinde de bir avukatı adli yardım bürosu temsilcisi olarak görevlendirebilir. Büro ve temsilciler, baro yönetim kurulunun gözetimi altında çalışırlar.
(Fıkra 11.06.2022 tarih ve 31863 sayılı Resmi Gazetede yayımlanan 7409 Sayılı Kanunun 2. Maddesi ile Değişmiştir.) Birden fazla baronun bulunduğu illerde her bir baro tarafından adli yardım bürosu oluşturulur. Yargı mercilerinin talebi üzerine yapılacak görevlendirmeler, Türkiye Barolar Birliği tarafından oluşturulan elektronik bilişim sistemi üzerinden o ildeki avukatlar arasında eşitlik gözetilerek yapılır.
ONİKİNCİ KISIM
Adli Müzaharet
Madde 0178: Adli yardım istemi
(02.05.2001 tarih ve 4667 sayılı Kanunun 86 ncı maddesiyle başlığı ile birlikte değişen ve 10.05.2001 tarihinden geçerli olarak yürürlüğe girden şekli.) Adli yardım istemi, adli yardım bürosuna veya temsilcilerine yapılır. İstek sahibi, isteminde haklı olduğunu gösterdiği delillerle kanıtlamak zorundadır.
Yardım isteminin reddi halinde, ilgilisi yazı veya sözle baro başkanına başvurabilir. Baro başkanının vereceği karar kesindir.
ONİKİNCİ KISIM
Adli Müzaharet
Madde 0179: Adli yardımın yapılışı
(02.05.2001 tarih ve 4667 sayılı Kanunun 87 nci maddesiyle başlığı ile birlikte değişen ve 10.05.2001 tarihinden geçerli olarak yürürlüğe giren şekli.) Adli yardım isteminin kabulü halinde; büro gerekli işlemleri yapmak üzere bir veya birkaç avukatı görevlendirir. Görevlendirilen avukat, görev yazısının kendine ulaşmasıyla, avukatlık hizmetlerini yerine getirmek yükümlülüğü altına girer.
Bu yükümlülük, ilgilinin gerekli belge ve bilgileri isteğe rağmen vermemesi veya vekaletname vermekten kaçınmasıyla sona erer.
Ayrıca görevlendirilen avukat da bu işi yapmaktan çekinmek isterse görevin kendisine bildirildiği tarihten itibaren onbeş gün içinde o işin tarifede belirlenen ücretini baroya ödemek zorundadır.
Büro, görevlendirilen avukatın işi yürütmesiyle ilgili aşamaları izler.
18.06.1927 tarihli ve 1086 sayılı Hukuk Usulü Muhakemeleri Kanunu ve 04.04.1929 tarihli ve 1412 sayılı Ceza Muhakemeleri Usulü Kanunu ile diğer kanunlardaki adli yardıma ilişkin hükümler saklıdır.
ONİKİNCİ KISIM
Adli Müzaharet
Madde 0180: Büronun gelir ve giderleri
(02.05.2001 tarih ve 4667 sayılı Kanunun 88 inci maddesiyle başlığı ile birlikte değişen ve 10.05.2001 tarihinden geçerli olarak yürürlüğe giren şekli.) Adli yardım bürosunun gelirleri şunlardır:
İki yıl öncesine ait kesin hesap sonuçlarına göre tespit edilen toplam miktarlar esas alınarak 492 sayılı Harçlar Kanununa bağlı (1), (2) ve (3) sayılı tarifelere göre alınan harçların yüzde üçü (1) ile idari nitelikteki para cezaları hariç olmak üzere para cezalarının yüzde üçü (1),
Baroya düşecek paylar ile kamu ve özel kurum ve kuruluşlarından, il veya belediye bütçelerinden baroya yapılan yardımlar,
Bu amaçla yapılan her türlü bağışlar,
Adli yardım görevinden çekilen avukatların yatıracağı ücret,
Adli yardımla görevlendirilen avukatın aldığı ücretin yüzde onu ile davadan haklı çıkan adli yardımdan yararlanan kişinin avukat ücretinden başka,
yararlandığı kısmın yüzde beşi.
Büronun giderleri şunlardır:
Adli yardımla görevlendirilen avukatlara gerektiğinde ödenecek ücretler,
Büroda görevlendirileceklere ödenecek ücretler,
Büro giderleri ve diğer giderler.
Adli yardım bürolarının gelir ve giderleri büro bütçesinin ayrı bölümlerinde gösterilir. Bu bölümde kalan gelir fazlasının bir sonraki yıla aynen aktarılması zorunludur.
Birinci fıkranın (a) bendine göre hesaplanacak ödenek, Maliye Bakanlığınca her yıl Mart ayının sonuna kadar Türkiye Barolar Birliği hesabına aktarılır. Bu paralar, münhasıran adli yardım için kullanılır ve yılı içinde harcanmayan paralar, ertesi yıla aynen aktarılır. (Cümleler 11.06.2022 tarih ve 31863 sayılı Resmi Gazetede yayımlanan 7409 Sayılı Kanunun 3. Maddesi ile Eklenmiştir) Paraların barolar arasındaki dağıtımında puanlama esas alınır. Her baroya öncelikle beş temel puan verilir. Verilen temel puana, her elli üye avukat için bir puan, ayrıca il nüfusu esas alınarak her beş bin nüfus için bir puan eklenir. Birden fazla baronun bulunduğu illerde, her beş bin nüfus için tespit edilecek toplam puanın yüzde kırkı o ilde bulunan barolar arasında eşit olarak, kalanı ise (*) yüzde otuzu o ilde bulunan barolar arasında eşit olarak, kalanı ise (2) o ilde levhaya kayıtlı toplam avukat sayısına bölündükten sonra elde edilen rakamın her baronun üye sayısına çarpımı sonucu elde edilecek puana göre dağıtılır. Bu paraların barolar arasındaki dağıtımı ve kullanılmasına ilişkin hususlar, Türkiye Barolar Birliği tarafından çıkarılan yönetmelikle düzenlenir.
(Fıkra 04.04.2007 tarih ve 26483 sayılı Resmi Gazetede yayımlanan Kanun ile Eklenmiştir) Maliye Bakanlığınca iki yıl öncesine ait kesin hesap sonuçlarına göre tespit edilen toplam tutarlar esas alınarak 492 sayılı Harçlar Kanununa bağlı (1), (2) ve (3) sayılı tarifelere göre alınan harçların yüzde biri ile idarî nitelikteki para cezaları hariç olmak üzere para cezalarının yüzde biri; her yıl Mart ayının sonuna kadar Türkiye Barolar Birliği adına açılan hesaba aktarılır ve zorunlu müdafi ve vekil görevlendirme ile ilgili carî giderler bu hesaptan ödenir. Bu hesap, münhasıran zorunlu müdafi ve vekil görevlendirme ile ilgili carî giderler için kullanılır ve yılı içinde harcanmayan paralar, ertesi yıla aynen aktarılır. Bu paraların barolar arasındaki dağıtımı, harcanması ve bu hizmet için çalıştırılacak personele ilişkin hususlar, Maliye Bakanlığının görüşü alınmak suretiyle Adalet Bakanlığı ile Türkiye Barolar Birliği tarafından birlikte çıkarılacak yönetmelikle düzenlenir.
(*) (Üstü Çizili İbare, Anayasa Mahkemesinin 19.09.2023 tarih ve 32314 Sayılı Resmi Gazetede Yayımlanan 22.06.2023 tarihli ve E:2022/100; K:2023/114 sayılı kararı ile iptal edilmiş olup, söz konusu karar Resmî Gazete de yayımından başlayarak dokuz ay sonra [19.06.2024] yürürlüğe girecektir.)
(1) ikisi İbareleri 05.04.2023 Tarih ve 32154 Sayılı Resmi Gazetede Yayımlanan 7445 Sayılı Kanunun 12.maddesi ile üçü. şeklinde değişmiştir.
(2) Altı Çizili İbareler 14.11.2024 tarih ve 32722 sayılı Resmi Gazetede yayımlanan 7531 Sayılı Kanunun 3. Maddesi ile eklenmiştir.
ONİKİNCİ KISIM
Adli Müzaharet
Madde 0181: Yıllık çalışma raporu ve yönetmelik
(02.05.2001 tarih ve 4667 sayılı Kanunun 89 uncu maddesiyle başlığı ile birlikte değişen ve 10.05.2001 tarihinden geçerli olarak yürürlüğe giren şekli.) Adli yardım bürosu, çalışmalarını her yıl sonu düzenleyecekleri bir raporla baro yönetim kuruluna bildirir. Raporun bir örneği baroca Türkiye Barolar Birliğine gönderilir.
Adli yardım bürosunun kuruluşu, görevlendirilecek avukatların ve bunlara ödenecek ücretlerin belirlenmesi, büronun işleyişi, denetimi gibi konular Türkiye Barolar Birliğince çıkarılacak yönetmelikte gösterilir.
ONÜÇÜNCÜ KISIM
Çeşitli Hükümler
Madde 0182: Yönetmelik
(02.05.2001 tarih ve 4667 sayılı Kanunun 90 ıncı maddesiyle değişen ve 10.05.2001 tarihinden geçerli olarak yürürlüğe giren şekli.) Bu Kanunda düzenlenmesi yönetmeliğe bırakılan hususlar ile Kanunun uygulanabilmesi için yönetmelikte yer alması gereken diğer konuları kapsayan yönetmelikler Türkiye Barolar Birliği Yönetim Kurulu tarafından hazırlanarak Adalet Bakanlığına gönderilir. Yönetmelikler Adalet Bakanlığına ulaştığı tarihten itibaren iki ay içinde karar verilmediği veya onaylandığı takdirde Resmî Gazete'de yayımlanarak (1) yürürlüğe girer. Ancak, (1) Adalet Bakanlığı uygun bulmadığı yönetmelikleri bir daha görüşülmek üzere, gösterdiği gerekçesiyle birlikte Türkiye Barolar Birliğine geri gönderir. Geri gönderilen bu yönetmelikler, Türkiye Barolar Birliği Yönetim Kurulunca üçte iki çoğunlukla aynen kabul edildiği takdirde Resmî Gazete'de yayımlanarak (1) yürürlüğe girer, aksi halde onaylanmamış sayılır ve sonuç Türkiye Barolar Birliği tarafından Adalet Bakanlığına bildirilir. 8 inci maddenin altıncı ve yedinci fıkraları hükümleri burada da kıyasen uygulanır.
(Fıkra 11.09.2014 tarih ve 29116 sayılı Resmi Gazetede yayımlanan 6552 Sayılı Kanun ile Eklenmiştir) Ancak, yönetmelikle veya diğer bir düzenleyici işlemle avukatlık stajına kabulde, staj döneminde ve avukatlık mesleğine kabulde sınav veya benzeri bir rejim öngörülemez. (1)11.09.2014 tarih ve 29116 Sayılı Resmi Gazetede Yayımlanan 6552 Sayılı Kanun İle birinci fıkranın ikinci cümlesinde yer alan kesinleşerek ibaresi Resmî Gazete'de yayımlanarak şeklinde, dördüncü cümlesinde yer alan onaylanmış sayılarak ibaresi Resmî Gazete'de yayımlanarak şeklinde değiştirilmiş; üçüncü cümlesindeki Ancak ibaresi madde metninden çıkarılmıştır.
ONÜÇÜNCÜ KISIM
Çeşitli Hükümler
Madde 0183: Cumhuriyet savcılarına yapılacak tebligat
Bu kanun gereğince Cumhuriyet savcılarına yapılacak tebligatta ilgili dosyanın da birlikte gönderilmesi şarttır.
ONÜÇÜNCÜ KISIM
Çeşitli Hükümler
Madde 0184: Avukatlık kıdemine sayılacak hizmetler
Dördüncü maddenin birinci fıkrasında sayılan hizmetlerden avukatlığa geçenlerin bu hizmetlerde geçen süreleri avukatlık kıdemine sayılır.
ONÜÇÜNCÜ KISIM
Çeşitli Hükümler
Madde 0185: Dava vekilleri hakkında uygulanacak hüküm
Bu Kanunun ikinci, dördüncü, beşinci, yedinci, sekizinci ve dokuzuncu kısmı ile 65 inci maddesi dışında kalan hükümleri davavekilleri hakkında da kıyasen uygulanır.
(02.05.2001 tarih ve 4667 sayılı Kanunun 91 inci maddesiyle, 10.05.2001 tarihinden geçerli olarak yürürlükten kaldırılmıştır.)
ONÜÇÜNCÜ KISIM
Çeşitli Hükümler
Madde 0186: Topluluk sigortasına girmeleri mutlak şekilde zorunlu olanlar
(Madde 16.06.2006 tarih ve 26200 sayılı Resmi Gazetede yayımlanan Kanun ile Yürürlükten Kaldırılmıştır.)
ONÜÇÜNCÜ KISIM
Çeşitli Hükümler
Madde 0187: Topluluk sigortasına girme zorunluğu şarta bağlı olanlar
(Madde 16.06.2006 tarih ve 26200 sayılı Resmi Gazetede yayımlanan Kanun ile Yürürlükten Kaldırılmıştır.)
ONÜÇÜNCÜ KISIM
Çeşitli Hükümler
Madde 0188: Topluluk sigortasına giremiyenler
(Madde 16.06.2006 tarih ve 26200 sayılı Resmi Gazetede yayımlanan Kanun ile Yürürlükten Kaldırılmıştır.)
ONÜÇÜNCÜ KISIM
Çeşitli Hükümler
Madde 0189:
(26.02.1970 tarih ve 1238 sayılı Kanunun 6 ncı maddesiyle yürürlükten kaldırılmıştır.)
ONÜÇÜNCÜ KISIM
Çeşitli Hükümler
Madde 0190: Prim borcunu ödememenin sonuçları
Topluluk Sigortası primlerini, topluluk sözleşmesinde gösterilen zamanda ödemiyen avukatın adı baro yönetim kurulunun karariyle, birikmiş prim borcunu, sözleşmedeki şartlar dairesinde ödeyinceye kadar, baro levhasından silinir ve durum ilgili yerlere bildirilir.
Topluluk Sigortası primin ödememenin sonuçları, prim borçlusu avukatın şahsına münhasır olup, bu sonuçların aynı Topluluk Sigortası sözleşmesine katılmış olan diğer sigortalılara veya baroya sirayeti hakkında bir hüküm sözleşmeye konulamaz. (02.05.2001 tarih ve 4667 sayılı Kanunun 92 nci maddesiyle eklenen ve 10.05.2001 tarihinden geçerli olarak yürürlüğe giren cümle.) 17.07.1964 tarihli ve 506 sayılı Sosyal Sigortalar Kanununun 140 ıncı maddesi hükmü barolar hakkında uygulanmaz.
ONÜÇÜNCÜ KISIM
Çeşitli Hükümler
Madde 0191: Tip sözleşmenin hazırlanması ve topluluk sözleşmesine giriş
(Madde 16.06.2006 tarih ve 26200 sayılı Resmi Gazetede yayımlanan Kanun ile Yürürlükten Kaldırılmıştır.)
ONÜÇÜNCÜ KISIM
Çeşitli Hükümler
Madde 0192: Yürürlükten kaldırılan hükümler
3499 sayılı Avukatlık Kanunu ile ek ve tadilleri, geçici 7 nci madde hükümleri saklı kalmak şartiyle, yürürlükten kaldırılmıştır.
ONÜÇÜNCÜ KISIM
Çeşitli Hükümler
Madde 0193: Değiştirilen kanun hükümleri hakkında
(Hükümler: 21.12.1953 tarih ve 6207 sayılı kanunun 1, 4 ve 5 inci maddelerinin değiştirilmesi ile ilgili olup ilgili kanundaki yerlerine işlenmiştir.)
ONÜÇÜNCÜ KISIM
Çeşitli Hükümler
Madde 0194: 1086 sayılı kanunun değiştirilen hükmü
(Hükümler: 18.06.1927 tarih ve 1086 sayılı Kanunun 61 inci maddesinin değiştirilmesi ile ilgili olup mezkür kanundaki yerine işlenmiştir.)
ONÜÇÜNCÜ KISIM
Çeşitli Hükümler
Madde 0195: Emekliliğe tabi görevden önceki avukatlığın kıdeme sayılması
(26.02.1970 tarih ve 1238 sayılı Kanunun 1 inci maddesiyle yeniden düzenlenen şekli.) Bu kanun gereğince topluluk sigortasına girmiş olup sigortalılığı devam eden bir avukat emekliliğe tabi bir göreve veya hizmete atandığı yahut seçildiğinde, sigortalılığına esas alınan avukatlık süresinin dörtte üçü kıdemine eklenerek intibakı yapılır ve görev veya hizmet aylığı ile emeklilik keseneğine esas aylığı yükseltilir.
ONÜÇÜNCÜ KISIM
Çeşitli Hükümler
Madde 0196:
(26.02.1970 tarih ve 1238 sayılı Kanunun 6 ncı maddesiyle yürürlükten kaldırılmıştır.)
ONÜÇÜNCÜ KISIM
Çeşitli Hükümler
Madde 0197:
(26.02.1970 tarih ve 1238 sayılı Kanunun 6 ncı maddesiyle yürürlükten kaldırılmıştır.)
ONÜÇÜNCÜ KISIM
Çeşitli Hükümler
Madde 0198:
(26.02.1970 tarih ve 1238 sayılı Kanunun 6 ncı maddesiyle yürürlükten kaldırılmıştır.)
ONÜÇÜNCÜ KISIM
Çeşitli Hükümler
Ek Madde 0001: Kamu kurum ve kuruluşları ile kamu iktisadi teşessüslerinde görevli avukatlar
(08.05.1984 tarih ve 3003 sayılı Kanunun 8 inci maddesiyle eklenmiştir.) Kamu kurum ve kuruluşları ile kamu iktisadi teşebbüslerinde asli ve sürekli olarak avukatlık görevinde çalışanların baro levhasına yazılmaları isteklerine bağlıdır. Ancak bunlar hakkında bu Kanunun avukatlık meslekine kabul ve ruhsatname verilmesine ilişkin hükümleri aynen uygulanır. Bunlar, görevlerinin gereği olan işleri yaparken baro levhasına kayıtlı avukatların yetkileriyle haklarına sahip ve onların ödevleriyle yükümlüdürler. Baroya kaydını yaptırmayan avukat, çalıştığı yer barosuna veya o ilde birden fazla baronun bulunması hâlinde bu barolardan birine (1) bilgi verir.
Yukarıdaki fıkra uyarınca baro levhasına yazılmak istemediklerini bildiren adayların, sadece avukatlık mesleğine kabullerine ve adlarına ruhsatname düzenlenmesine karar verilerek kanunda öngörülen diğer işlemler, aynen yerine getirilir.
Birinci fıkrada sözü edilen görevlerden ayrılma halinde, avukatlık mesleğinin yapılabilmesi, baro levhasına yazılmakla mümkündür.
Bu Kanunun avukatlar hakkında öngördüğü disiplin işlem ve cezaları, bu maddede sözü edilen avukatlar hakkında da avukatın sürekli görev yaptığı yer barosunca uygulanır.
(1) Altı Çizili İbare 15.07.2020 Tarih ve 31186 Sayılı Resmi Gazetede Yayımlanan 7249 Sayılı Kanunun 21. Maddesi ile eklenmiştir.
ONÜÇÜNCÜ KISIM
Çeşitli Hükümler
Ek Madde 0002: Yurt dışında temsil
(02.05.2001 tarih ve 4667 sayılı Kanunun 94 üncü maddesiyle değişen ve 10.05.2001 tarihinden geçerli olarak yürürlüğe giren şekli.) Avukatlar, Türkiye Barolar Birliğini veya baroları temsil etmek üzere uluslararası toplantı ve kongrelere Adalet Bakanlığına bilgi vermek suretiyle katılabilirler.
ONÜÇÜNCÜ KISIM
Çeşitli Hükümler
Ek Madde 0003: Seçimlerin yapılması
(08.05.1984 tarih ve 3003 sayılı Kanunun 8 inci maddesiyle eklenmiştir.) Barolar ile Türkiye Barolar Birliğinin bu Kanuna göre gizli oyla yapılacak organ seçimlerine ilişkin işlemler, aşağıdaki esaslara göre yargı gözetimi altında gerçekleştirilir.
(02.05.2001 tarih ve 4667 sayılı Kanunun 95 inci maddesiyle değişen ve 10.05.2001 tarihinden geçerli olarak yürürlüğe giren şekli.) Seçim yapılacak genel kurul toplantısından en az onbeş gün önce, baro seçimleri için levhaya kayıtlı ( ... ) (1) avukatlar, Türkiye Barolar Birliği seçimleri için de genel kurula barolarca seçilen asıl ve yedek delegeler ile doğal delegeleri belirleyen liste, toplantının gündemi, yeri, günü, saati ile çoğunluk olmadığı takdirde yapılacak ikinci toplantıya ilişkin hususları belirten bir yazı ile birlikte üç nüsha olarak o yer ilçe seçim kurulu başkanı olan hakime verilir. Bir yerde birden fazla ilçe seçim kurulu bulunduğu takdirde görevli hakim, Yüksek Seçim Kurulunca belirlenir. Toplantı tarihleri, gündemde yer alan diğer konular göz önünde bulundurularak görüşmelerin bitimine göre seçimlerin ilçe seçim kurulu başkanının gözetiminde yapılması sağlanır. Üye sayısı dörtyüzü aşan barolarda görüşmeler cumartesi günü sonuçlandırılır ve seçimlere pazar günü dokuzda başlanır ve oy verme işi saat onyedide sona erer.
Hakim, gerektiğinde ilgili kayıt ve belgeleri de getirtip incelemek suretiyle varsa noksanları tamamlattırdıktan sonra seçime katılacak avukatları belirleyen liste ile yukarıdaki fıkrada belirtilen diğer hususları onaylar. Onaylanan liste ile toplantıya ilişkin diğer hususlar Adalet dairesi ve baro ilan yerlerinde asılmak sureti ile üç gün süre ile ilan edilir.
İlan süresi içinde listeye yapılacak itirazlar hakim tarafından incelenir ve en geç iki gün içinde kesin olarak karara bağlanır.
Bu suretle kesinleşen listeler ile toplantıya ilişkin diğer hususlar onaylanarak ilgili baro veya Türkiye Barolar Birliğine gönderilir.
Hakim, kamu görevlileri veya aday olmayan avukatlar arasından bir başkan ile iki üyeden oluşan bir seçim sandık kurulu atar. Aynı şekilde ayrıca üç yedek üye de belirler. Seçim sandık kurulu başkanının yokluğunda kurula yaşlı üye başkanlık eder.
Seçim sandık kurulu, seçimlerin kanunun öngördüğü esaslara göre yürütülmesi, yönetimi ve oyların tasnifi ile görevli olup, bu görevleri seçim ve tasnif işleri bitinceye kadar aralıksız olarak devam eder.
Dörtyüz kişiden fazla üyesi bulunan barolarda her dörtyüz kişi için bir oy sandığı bulunur ve her seçim sandığı için ayrı bir kurul oluşturulur. Yüze kadar olan üye fazlalığı sandık sayısında nazara alınmaz. Seçimlerde kullanılacak araç ve gereçler ilçe seçim kurulundan sağlanır. Ve sandıkların konacağı yerler hakim tarafından belirlenir.
Seçim süresinin sonunda seçim sonuçları tutanakla tespit edilip seçim sandık kurulu başkan ve üyeleri tarafından imzalanır. Birden fazla sandık bulunması halinde tutanaklar, hakim tarafından birleştirilir. Tutanakların birer örneği seçim yerinde asılmak suretiyle geçici seçim sonuçları ilan edilir. Kullanılan oylar ve diğer belgeler tutanağın bir örneği ile birlikte üç ay süreyle saklanmak üzere ilçe seçim kurulu başkanlığına tevdi edilir.
Seçimin devamı sırasında yapılan işlemler ile tutanakların düzenlenmesinden itibaren iki gün içinde seçim sonuçlarına yapılacak itirazlar, hakim tarafından aynı gün incelenir ve kesin olarak karara bağlanır. İtiraz süresinin geçmesi ve itirazların karara bağlanmasından hemen sonra hakim yukarıdaki hükümlere göre kesin sonuçları ilan eder ve ilgili baro ile Türkiye Barolar Birliğine bildirir.
(28.05.1988 tarih ve 3464 sayılı Kanunun 2 nci maddesiyle değişen şekli.) Oy verme işlemi, gizli oy açık tasnif esasına göre yapılır. Listede adı yazılı bulunmayan avukat oy kullanamaz. Oylar, oy verenin kimliğinin baro veya resmi kuruluşça verilen belge ile ispat edilmesinden ve listedeki isminin karşısındaki yerin imzalanmasından sonra kullanılır. Oylar, organlara göre birlikte veya ayrı ayrı her şekilde düzenlenen oy pusulalarının, üzerinde ilçe seçim kurulu mühürü bulunan ve oy verme sırasında sandık kurulu başkanı tarafından verilecek zarfa konulması suretiyle kullanılır. Bunların dışındaki zarflara konulan oylar geçersizdir. Asıl üyenin mazereti olduğu takdirde yedek üye Türkiye Barolar Birliği Genel Kuruluna katılır ve oy kullanılır.
(02.05.2001 tarih ve 4667 sayılı Kanunun 95 inci maddesiyle değişen ve 10.05.2001 tarihinden geçerli olarak yürürlüğe giren şekli.) Hakim, seçim sonuçlarını etkileyecek ölçüde bir usulsüzlük veya kanuna aykırı uygulama tespit etmesi halinde; bu tespite konu olan organla sınırlı olmak üzere seçimlerin iptaline karar verir. Bu takdirde, süresi bir aydan az ve iki aydan fazla olmamak üzere seçimin yenileneceği pazar gününü tespit ederek ilgili baroya veya Türkiye Barolar Birliğine bildirir. Belirlenen günde yalnız seçim yapılır ve seçim işlemleri bu madde ile kanunun öngördüğü diğer hükümlere uygun olarak yürütülür.
İlçe seçim kurulu başkanı hakime ve seçim sandık kurulu başkanı ile üyelerine, Seçimlerin Temel Hükümleri ve Seçmen Kütükleri Hakkında Kanun da belirtilen esaslara göre ücret ödenir. Bu ücret ve diğer seçim giderleri, Türkiye Barolar Birliği ve ilgili baroların bütçelerinden karşılanır.
(Fıkra 08.02.2008 tarih ve 26781 sayılı Resmi Gazetede yayımlanan Kanun ile Değişmiştir.) Seçimler sırasında sandık kurulu başkanı ve üyelerine karşı görevleriyle bağlantılı olarak işlenen suçlar kamu görevlilerine karşı işlenmiş gibi cezalandırılır.
Seçimlerin düzen içerisinde ve sağlıklı biçimde yurütülmesi amacıyla hakimin ve sandık kurulunun aldığı tedbirlere uymayanlara, eylemin ağırlığına göre bu Kanunda yazılı disiplin cezaları verilir.
(1) (Bu kısımda yer alan avukatlardan genel kurula katılma hakkına sahip ibaresi; 21.07.2004 tarih ve 25529 sayılı Resmi Gazete de yayımlanan 5218 sayılı Kanunun 2/E maddesiyle, madde metninden çıkarılmıştır.)
ONÜÇÜNCÜ KISIM
Çeşitli Hükümler
Ek Madde 0004: Denetim
(08.05.1984 tarih ve 3003 sayılı Kanunun 8 inci maddesiyle eklenmiştir.) Adalet Bakanlığı, Barolar ve Türkiye Barolar Birliği organlarının görevlerini kanun hükümlerine uygun olarak yapıp yapmadıklarını ve mali işlemlerini yönetmelikte belirlenecek esaslara göre denetlemeye yetkilidir. Bu idari ve mali denetim, adalet müfettişlerince yapılır.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0001:
(26.02.1970 tarih ve 1238 sayılı Kanunun 1 inci maddesiyle değişen şekli.) 7 Temmuz 1969 tarihinden sonra 506 sayılı Sosyal sigortalar Kanununun 86 ncı maddesi gereğince barolarla Sosyal Sigortalar Kurumu arasında yapılacak sözleşmelere esas teşkil eden ilk tip sözleşme, bu kanunun geçici 10 uncu maddesi uyarınca Türkiye Barolar Birliğinin yapacağı ilk toplantıyı takip eden üç ay içinde Çalışma Bakanlığı, Türkiye Barolar Birliği ve Sosyal Sigortalar Kurumu arasında yapılacak görüşmelerle tespit edilir. Hazırlanan tip sözleşme, Türkiye Barolar Birliği Yönetim Kurulu tarafından, bir hafta içinde bütün barolara gönderilir. Topluluk sigortasına girmeye mecbur olan avukatların bağlı bulundukları barolar, tip sözleşmeye göre topluluk sigortası sözleşmesi yapmak üzere tip sözleşmenin baroya gelişi tarihinden itibaren iki ay içinde Sosyal Sigortalar Kurumuna başvururlar. Sözleşmeler, baronun başvurma tarihinden itibaren en geç üç ay içinde yürürlüğe konur.
Topluluk sigortasına tabi oldukları tarihde 30 yaşını geçmiş bulunan avukatlardan, 55 yaşını doldurmakla beraber 506 sayılı Sosyal Sigortalar Kanununun 60 ıncı maddesinde yazılı şartları yerine getiremediklerinden yaşlılık sigortasından aylık bağlanmasına hak kazanamıyan ve:
Sigortalılıklarının başladığı tarihten önceki on yıl içinde en az 2000 gün baro levhasında kayıtlı avukat olduklarını tevsik eden,
Sigortalılık süresince her yıl en az ortalama 200 gün sigorta primi ödemiş olan,
En az beş yıl sigortalı bulunan avukatlara, sigortalılık süresi 15 yılı doldurmuş olanlar gibi Sosyal Sigortalar Kanununun 61 inci maddesindeki esaslara göre yaşlılık aylığı bağlanır.
(a) bendinde sözü geçen avukatlık süresi, avukatların sigortalıklarının başladığı tarihten itibaren en geç iki yıl içinde ilgili barolardan alınarak Sosyal Sigortalar Kurumuna verilecek belgelerle tespit edilir.
Barolar bu çalışma belgelerini düzenlemekten kaçınırlarsa, sigortalı avukatların ilgili baro ve yönetim kurulu başkan ve üyelerinden zarar ve ziyan istemek hakları saklıdır.
Avukatlık süresini gösteren belgelerin gerçeğe uymadığı bir hükümle tespit edildiği takdirde gerek bunu düzenliyenler gerekse ilgili sigortalılar, Sosyal Sigortalar Kurumunun bu yüzden uğrayacağı zararları yüzde elli fazlasiyle ve kanuni faizi ile birlikte adı geçen Kuruma ödemekle yükümlüdür.
Bu gibiler hakkında ayrıca ceza kovuşturması da yapılır.
Topluluk sigortasına tabi oldukları tarihte 30 yaşını geçmiş bulunan avukatlardan, 50 yaşını doldurup, erken yaşlanmış oldukları tespit edilen ve Sosyal Sigortalar Kanununun 60 ıncı maddesinde yazılı şartları yerine getiremediklerinden aylık baglanmasına hak kazanamıyanlara (A) fıkrasındaki şartlarla, sigortalılık süreleri 15 yılı doldurmuş olanlar gibi, Sosyal Sigortalar Kanununun 61 inci maddesindeki esaslara göre yaşlılık aylığı bağlanır.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0002:
Bu Kanunun yürürlüğe girdiği tarihte T.C. Emekli Sandığındaki emekliliğe esas teşkil eden hizmetleri toplamı en az 15 yıl olan avukatlardan;
(26.02.1970 tarih ve 1238 sayılı Kanunun 3 üncü maddesiyle değişen şekli.) Emekli keseneği ödedikleri memuriyet veya hizmetten 7 Temmuz 1969 tarihinden önce her ne sebeple olursa olsun ayrılmış olanlar, kendilerine emeklilik veya malüllük aylığı bağlanmamış olmak şartı ile, 7 Temmuz 1969 tarihine kadar Sosyal Sigortaya da tabi olmaksızın geçen fiili avukatlık sürelerinin tamamını veya bu sürenin emekliliğe esas olan eski hizmetlerinin süresi ile birlikte 25 yılı doldurmaya yetecek kısmını aşağıdaki hükümlere göre borçlanabilirler.
Fiili avukatlık süresinin tamamını borçlananlar aşağıdaki (B) bendi hükümlerine göre T.C. Emekli Sandığı ile ilgilerini devam ettirebilirler. Bunlardan T.C. Emekli Sandığı ile ilgilerini devam ettirmek istemiyenlerle fiili avukatlık süresinin bir kısmını borçlanmak suretiyle emekliliğe esas hizmet sürelerini 25 yıla çıkarmış olanlara aşağıdaki hükümlere göre emekli aylığı bağlanır.
Emekli keseneği ödedikleri memuriyet veya hizmetten bu Kanunun yürürlüğe girdiği tarihte veya daha sonra her ne sebeple olursa olsun ayrılanlar, toplam süre 30 yılı geçmemek üzere, T. C. Emekli Sandığı ile ilgilerini devam ettirebilirler.
(A) bendine göre borçlanabilmek için ilgilinin, listesine yazılı bulunduğu baronun topluluk sigortasına katıldığı tarihten itibaren üç ay içinde bu baro aracılığı ile T.C. Emekli Sandığına yazılı olarak baş vurması zorunludur. Borçlanılacak miktar, ilgilinin T.C. Emekli Sandığına evvelce kesenek ödediği memuriyet veya hizmette son aldığı maaş yahut ödenek derecesindeki kıdeminden itibaren o memuriyet veya hizmetin asgari terfi süresi nazara alınarak 2 veya 3 yılda bir terfi etmiş sayılmak suretiyle T.C. Emekli Sandığı Kanunu hükümleri dairesinde, bu Kanunun yürürlüğe girdiği tarihe kadarki fiili avukatlık süresi için ödemesi gereken keseneklerin (Kurum hissesi dahil) tamamıdır. Ancak, kesenekler ve kurum hissesi ait oldukları geçmiş yıllarda yürürlükte bulunan T. C. Emekli Sandığı Kanunu hükümlerine göre hesaplanır.
Borçlanılan süre ile T.C. Emekli Sandığına tabi eski memuriyet veya hizmet süreleri toplamı 30 yılı geçemez. Fiili avukatlık süresinin bu miktarı aşan kısmı için borçlanmak mümkün değildir.
Borçlanılacak miktar, ilgilinin talebine göre, T.C. Emekli Sandığı tarafından yapılacak tebligat üzerine en geç 1 ay içinde toptan veya on yıl içinde on eşit taksitle ödenir. T.C. Emekli Sandığına tabi eski memuriyet veya hizmetlerinden ayrılırken keseneklerini almış olanlar bunun tamamını kanuni faizi ile birlikte, borçlanılan miktarın tamamının veya ilk taksidinin ödenmesi süresi içinde sandığa iade ile yükümlüdürler. Kesenekleri süresi içinde iade etmiyenlerin bu madde hükümlerinden faydalanmaları mümkün değildir.
Borçlanan kimseler emekliliğe esas olan eski memuriyet veya hizmet sürelerine borçlandıkları sürenin eklenmesi suretiyle hesaplanacak süre üzerinden ve borçlandıkları miktarın tamamını ödedikleri tarihten itibaren 5434 sayılı Kanuna göre emekli aylığına hak kazanırlar. Emekli aylığına hak kazanabilmesi için toplam süresinin 25 yıl olması yeterlidir.
Taksitle ödemede, borcun tamamını ödiyemeden ölen veya T.C. Emekli Sandığına göre malul olan avukatların kendilerine veya hak sahibi mirasçılarına ölüm veya maluliyeti takibeden ay başından itibaren 5434 sayılı Kanun hükümlerine göre malullük yahut dul ve yetim aylığı bağlanır. Şu kadar ki, ödenmemiş yıllık taksitlerin her biri 12 eşit parçaya bölünerek o yılın malullük veya dul ve yetim aylıklarından kesilir ve artan miktar hak sahiplerine ödenir.
Taksitle ödemede, bir taksidi zamanında ödemiyen ve T.C. Emekli Sandığınca yapılan tebligat üzerine 1 ay içinde bu borcunu yerine getiremiyenlerin borçlanma durumuna son verilir ve ödedikleri miktara tekabül eden sürenin eski memuriyet veya hizmetlerine eklenmesi suretiyle hesaplanacak süre üzerinden T.C. Emekli Sandığı Kanunu hükümlerine göre işlem yapılır.
Yukarıdaki fıkralar gereğince kendilerine veya hak sahibi mirasçılarına emekli, malullük veya dul ve yetim aylığı bağlananlara borçlanmadan önceki fiili memuriyet veya hizmetlerin tutarı üzerinden T.C. Emekli Saındığı Kanunu hükümlerine göre ikramiye ödenir.
(B) bendinden faydalanabilmek için ilgilinin, T.C. Emekli Sandığına kesenek ödediği memuriyet veya hizmetten ayrılmasını takibeden bir ay içinde Sandığa dilekçe ile başvurması ve kendisine emekli aylığı bağlanmamış veya kesenekleri iade edilmemiş olması gereklidir. (A) bendinin ikinci fıkrası delaletiyle (B) bendinden faydalananlar için bu süre borçlanma taleplerinin kabul edildiğinin Sandıkça kendilerine tebliği tarihinden başlar.
(B) bendinden faydalanmak dileği ile yapılan baş vurmanın T.C. Emekli Sandığınca kabul edildiğinin ilgiliye tebliğini takibeden aybaşından itibaren sandığa kesenek ödeme yükümlülüğü doğar. Kesenekler (Kurum hissesi dahil) her ayın ilk haftası içinde doğrudan doğruya veya T.C. Emekli Sandığının belirteceği bir banka aracılığı ile sandığa ödenir.
Kesenek ve kurum hissesi, ilgilinin T.C. Emekli Sandığına kesenek ödediği evvelki memuriyet veya hizmette son iktisap ettiği maaş veya ödeneğindeki kıdeminden başlamak üzere o memuriyet veya hizmetin en az yükselme süresine göre iki veya üç senede bir terfi ediyormuşçasına yürütülecek maaş dereceleri üzerinden hesaplanır.
(B) bendi uyarınca T.C. Emekli Sandığı ile ilgileri devam edenlerin emekliliğe esas sürelerinin 30 yılı doldurduğu, sandıkla ilgilerinin kesilmesini yazılı olarak istedikleri, öldükleri yahut T.C. Emekli Sandığı Kanununa göre malül duruma girdikleri veya borçlanma hükümlerinde gösterildiği şekilde sandık tarafından verilen bir aylık süre içinde ödememekte temerrüt ettikleri takdirde bu durumların husule geldiği tarihi takibeden aybaşından itibaren sandıkla ilgileri kesilir ve toplam süreleri üzerinden kendilerine yahut hak sahibi mirasçılarına 5434 sayılı Kanun uyarınca emekli, malullük dul veya yetim aylığı bağlanır. Bu kimselere ödenecek ikramiye hakkında borçlanma ile ilgili hükümler kıyasen uygulanır.
Geçici 3, 4 ve 5 inci maddeler uyarınca borçlandıkları süre ile birlikte emekliliğe esas hizmetleri tutarı 15 yıl veya daha fazla olanlar da bu maddenin (B) bendi hükmünden faydalanabilirler.
(26.02.1970 tarih ve 1238 sayılı Kanunun 3 üncü maddesiyle eklenmiştir.) Bu madde hükümlerinden faydalananların, (A) bendi uyarınca boçlandıkları veya (B) bendi uyarınca T.C. Emekli Sandığı ile ilgilerini devam ettirdikleri sürelerin tamamı, emekliliğe tabi görevden son defa ayrıldıkları maaş veya ödenekteki kıdemlerine eklenmek suretiyle bu görev veya hizmetin en az yükselme süresine göre iki veya üç yılda bir terfi etmiş veya ediyormuşçasına intıbakları yapılır.
(26.02.1970 tarih ve 1238 sayılı Kanunun 3 üncü maddesiyle eklenmiştir.) Bu maddenin 9 uncu fıkrasında T.C. Emekli Sandığına başvurma için konulmuş bir aylık süreyi geçirmiş olanlar, 1 Ocak 1971 tarihine kadar başvurmaları şartı ile bu madde hükümlerinden faydalanabilirler.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0003:
(26.02.1970 tarih ve 1238 sayılı Kanunun 1 inci maddesiyle değişen şekli.) 7 Temmuz 1969 tarihinde veya bu tarihle 1 Ocak 1971 tarihi arasında T.C. Emekli Sandığında iştirakçi durumunda bulunanların, emeklilik keseneği ödedikleri görev veya hizmetten önce T.C. Emekli Sandığı Kanununa tabi olmadan ve Sosyal Sigortalar kapsamına da girmeden geçirdikleri fiili avukatlık sürelerinin daha önce başka kanunlarla borçlanılan süreler ile birlikte onbeş yılı geçmiyecek kısmı, 5434 sayılı Kanuna 23 şubat 1965 gün ve 545 sayılı Kanunun 5 inci maddesi ile eklenen maddedeki esaslara göre borçlanmaları şartı ile emekliliğe esas hizmetlerine eklenir. Şu kadar ki, bu kimselerin adlarına borç kaydedilecek miktar borçlandırılan sürenin geçtiği tarihlerde kesilen kesenek ve karşılıklar oranına göre tespit olunur.
Bu madde hükmünden faydalanmak için, ilgilinin, 1 Nisan 1971 tarihine kadar T.C. Emekli Sandığına yazılı olarak başvurması şarttır.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0004:
(26.02.1970 tarih ve 1238 sayılı Kanunun 1 inci maddesiyle değişen şekli.) 7 Temmuz 1969 tarihinde veya bu tarihle 1 Ocak 1971 tarihi arasında T.C. Emekli Sandığında iştirakçi durumunda bulunanlardan, emekli keseneği ödedikleri görev veya hizmetten önce T. C. Emekli Sandığına tabi olmadan ve Sosyal Sigortalar kapsamına da girmeden avukatlık yapan ve ondan önce de emekliliğe tabi bir görev veya hizmette bulunanların T. C. Emekli Sandığı ile ilişkileri bulunan devreler arasındaki fiili avukatlık sürelerinin daha önce başka kanunlarla borçlanılan süreler ile birlikte onbeş yılı geçmiyecek kısmı geçici 3 üncü madde uyarınca borçlanmaları şartı ile aynı madde hükümlerine göre emekliliğe esas hizmetlerine eklenir.
Geçici 3 üncü maddenin son fıkrası hükmü bu halde de uygulanır.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0005:
Geçici 2, 3 ve 4 üncü maddelerin kapsamına giren avukatların bu maddeler gereğince borçlandıkları fiili avukatlık sürelerinden önce Sosyal Sigortalar Kurumu kapsamına giren hizmetleri de mevcutsa, Sosyal Sigortalar kapsamına giren hizmetler 5/1/1961 tarihli ve 228 sayılı Kanunun aylık bağlanmasına ilişkin esasları dairesinde T. C. Emekli Sandığındaki hizmetler (Borçlanılan süreler dahil) ile birleştirilir.
Bu madde hükmünden faydalanmak istiyenlerin, T.C. Emekli Sandığına baş vurmalarının şekli ve süresi hakkında geçici 3 üncü madde hükmü kıyasen uygulanır.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0006:
Bu Kanunun yürürlüğe girdiği tarihte Avukatlar Yardımlaşma Sandığında üye bulunan avukatlar, levhasına yazılı oldukları baroya müracat ederek sandıktaki kayıtların silinmesini istiyebilirler.
Yukarıdaki fıkra gereğince sandıktan kayıtları silinen avukatların sandıktaki alacaklarının, üyelik süresi ve sandık mevcuduna göre kendilerine ödenmesi şekli, bu Kanunun yürürlüğe girdiği tarihten itibaren üç ay içinde ilgili baro yönetim kurulu tarafından hazırlanıp baro genel kurulunca onaylanan bir yönetmelikle tespit edilir.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0007:
(30.01.1979 tarih ve 2178 sayılı Kanunun 8 inci maddesiyle yürürlükten kaldırılmıştır.)
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0008:
Bu Kanunun yürürlüğe girmesinden önce Siyasal Bilgiler Okulu veya fakültesinden mezun olup da eksik kalan derslerden hukuk fakültesinde sınav vermiş olanlar, bu Kanunun uygulanmasında hukuk fakültesi mezunu sayılırlar.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0009:
Bu Kanunun yürürlüğe girmesinden önce Yargıtay da hukuk mezunu başkatip olarak en az dört yıl süre ile hizmet etmiş olanlar, 3 üncü maddenin (c) bendindeki kayıttan vareste tutulurlar.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0010:
Ankara Baro Başkanı, bu Kanunun yürürlüğe girdiği tarihten itibaren iki ay içinde Ankara da toplanıp Türkiye Barolar Birliği Başkanı ile Birlik Yönetim Kurulu, Birlik Disiplin Kurulu ve Birlik Denetleme Kurulu üyelerini ve yedeklerini seçecek olan ilk genel kurul için delegelerini seçip göndermelerini ve toplantı yer, gün ve saatini, toplantı gününden en az bir ay önce barolara bildirir. Belirtilen günde toplantıyı açarak yerini en yaşlı delegeye bırakır.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0011:
708 sayılı Kanunun ikinci ve 7 nci maddelerinde ve 2573 sayılı Kanunun 6 ncı maddesinde yazılı mülazemet süresini 3499 sayılı Avukatlık Kanununun yürürlüğü tarihinde bitirmiş olanlar 3 üncü maddenin (a), (b) ve (c) bentlerinde ve 5 inci maddede gösterilen şartlara sahip oldukları takdirde baro levhasına yazılırlar.
Bu Kanunun uygulanmasında Medresetulkuzat ve Nüvap Mektebi mezunları hukuk mezunu sayılır.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0012:
Gerek 3499 sayılı Kanun ve gerekse bu Kanunun yürürlüğe girmesinden sonra dava vekaleti ruhsatnamesi ile 708 sayılı Kanunun 5 inci maddesine dayanılarak avukatlık ruhsatnamesi verilemez.
Ancak, hukuk fakültesi veya mektebinden mezun olmadıkları halde 3499 sayılı Kanunun yürürlüğünden önce hakimlik veya savcılık sınıflarında, 3499 sayılı Kanunun yürürlüğünden önce veya sonraki görev sürelerinin toplamı dört yılı doldurmuş olanlara 3 üncü maddenin (b) ve (c) bentlerindeki kayıtlardan vareste tutulmak şartiyle avukatlık ruhsatnamesi verilir. Sicilleri itibariyle görevlerinden çıkarılmış olanlar hakkında bu hüküm uygulanmaz.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0013:
3499 sayılı Kanunun yürürlüğe girdiği tarihte dava, vekaleti ruhsatnamesine sahip olanlar, beş avukat bulunmıyan yerlerde vekalet icra edebilirler. Bu Kanunun yürürlüğe girmesinden önce 3499 sayılı Kanunun (Muvakkat IV üncü) maddesi uyarınca beş avukat bulunmıyan yerlerde dava vekilliği yapmakta olanların kazanılmış hakları saklıdır.
(02.05.2001 tarih ve 4667 sayılı Kanunun 96 ncı maddesiyle değişen ve 10.05.2001 tarihinden geçerli olarak yürürlüğe giren şekli.) Dava vekillerinin, mesleklerini icra edebilmeleri için, o yerin bağlı olduğu baroca tutulan bir listeye yazılmaları şarttır. Listeye yazılmak için yapılan başvuru üzerine barolar, istemin kabul veya reddine dair kararlarını bir ay içinde vermek zorundadır. Bu süre içinde karar verilmez yahut ret kararı verilir ise ilgili şahıs; karar verilmemiş ise bir aylık sürenin sonunda, istem reddedilmiş ise ret kararının tebliği tarihinden itibaren onbeş gün içinde Türkiye Barolar Birliği Yönetim Kuruluna itiraz edebilir. Türkiye Barolar Birliğinin itiraz üzerine verdiği kararlar Adalet Bakanlığına ulaştığı tarihten itibaren iki ay içinde Bakanlıkça karar verilmediği veya karar onaylandığı takdirde kesinleşir. Ancak Adalet Bakanlığı uygun bulmadığı kararları bir daha görüşülmek üzere, gösterdiği gerekçesiyle birlikte Türkiye Barolar Birliğine geri gönderir. Geri gönderilen bu kararlar Türkiye Barolar Birliği Yönetim Kurulunca üçte iki çoğunlukla aynen kabul edildiği takdirde onaylanmış, aksi halde onaylanmamış sayılır; sonuç Türkiye Barolar Birliği tarafından Adalet Bakanlığına bildirilir. 8 inci maddenin altıncı ve yedinci fıkraları hükümleri burada da kıyasen uygulanır.
Listeye yazılma, bu Kanunun davavekillerine tanıdığı hak ve yetkilerden faydalanmak ve yükümlere tabi olmak bakımından, baro levhasına yazılmanın sonuçlarını doğurur.
Listenin barolarca nasıl düzenleneceği, listeye yazılmak için yapılacak baş vurma hakkındaki işlemler listenin mahkemelere, Cumhuriyet savcılıklarına, icra ve iflas dairelerine ve diğer resmi mercilere bildirilme tarzı ve listeden kaydın silinmesi şekli bu Kanunun 182 inci maddesinde yazılı yönetmelikte gösterilir.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0014:
3499 sayılı Kanunla ek ve değişikliklerine göre kurulmuş olan barolar, bu Kanun hükümlerine göre görevlerine devam ederler.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0015:
168 inci madde uyarınca hazırlanacak asgari ücret tarifesi, bu Kanunun yürürlüğe girdiği tarihten itibaren altı ay içinde yapılır ve yeni tarife yürürlüğe girinceye kadar eski tarife uygulanır.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0016:
Türkiye Barolar Birliği Disiplin Kurulu görevine başlayıncaya kadar, avukatlık haysiyet divanındaki dosyalar, bu kurula devredilmek üzere Ankara Baro Başkanlığınca teslim alınır.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0017:
(14.12.2006 tarih ve 26376 sayılı Resmi Gazetede yayımlanan Kanun ile değitikten sonraki şekli.)Yargı mercileri, Cumhuriyet savcılıkları, icra memurlukları nezdinde başkatiplik, zabıt katipliği, zabıt katibi muavinliği yahut icra memurluğu veya yardımcılığı görevlerinden birini en az on yıl süre ile yapmış olan kimseler, bu Kanunun 3 üncü maddesi uyarınca Avukatlık meslekine kabul için aranılan tahsil, staj dışındaki şartları haiz olurlar ve 5 inci maddede yazılı engeller kendilerinde bulunmazsa, en az üç avukat veya davavekili olmıyan bir yerde, o yerin bağlı olduğu baroca tutulan listeye yazılmak şartiyle, munhasıran o yerin hukuk mahkemeleri ve icra ve iflas dairelerinde dava ve iş takibedebilirler.
Bu kimseler, munhasıran vekalet görevini yapabilecekleri yerde, listeye yazılma tarihinden itibaren üç ay içinde bir büro açmak zorundadırlar. Bu zorunluluğa uymıyanların adları listeden silinir.
Bu Kanunun yürürlüğe girdiği tarihten önce, 1086 sayılı Hukuk Usulü Muhakemeleri Kanununun 61 inci maddesinin son fıkrası gereğince vekalet görevini yapanlar, geçmiş adalet hizmetine ait şarta bakılmaksızın, birinci fıkrada, yazılı diğer şartlara sahip oldukları takdirde, o yerin bağlı bulunduğu baroca tutulan listeye yazılmak suretiyle, munhasıran o yerdeki hukuk mahkemeleri ve icra ve iflas dairelerinde vekalet görevini yapmaya devam ederler. Ancak, listeden herhangibir suretle adları silinenler, birinci fıkrada yazılı şartların tamamına sahip olmadıkça bir daha listeye yazılamazlar. Bu kimseler, bu maddenin yürürlüğe girdiği tarihten itibaren üç ay içinde listeye yazılmak için baş vurmak ve yazılma tarihinden itibaren üç ay içinde bir büro açmak zorundadırlar. Aksi halde listeye yazılmazlar; listeye yazılmışlarsa adları listeden silinir.
(26.02.1970 tarih ve 1238 sayılı Kanunun 4 üncü maddesiyle değişen şekli.) Yukarıdaki fıkralar uyarınca vekalet görevini yapmak hakkı o yer avukat veya dava vekilleri sayısının üçü bulması halinde kendiliğinden sona erer. Sona erme tarihinden itibaren üç ay içinde, ilgili şansın aynı baro bölgesi içinde üç avukat veya dava vekili bulunmayan başka bir yere naklederek büro açması halinde, listedeki kaydı, nakledilen yer işaret edilmek suretiyle devam eder. İlgili üç aylık süre içinde başka bir baroya başvurduğu takdirde, dosyası getirilmek suretiyle başvurduğu baronun listesine kaydı yapılıp ayrıldığı baronun listesinden de adı silinerek vekalet görevine devam eder. Üç aylık süre içinde aynı baro bölgesindeki başka bir yere nakil yapılarak büro açılmaması veya bu süre dolmadan başka bir baroya nakil için başvurulmaması halinde ilgilinin adı listeden silinir.
Geçici 13 üncü maddenin listeye yazılma için yapılacak baş vurma ile ilgili ikinci fıkrası hükmü bu kimseler hakkında da kıyasen uygulanır.
Listeyle ilgili olup, geçici 13 üncü maddenin son fıkrasında gösterilen hususlar ve bu maddeye göre vekalet görevini ifa edeceklere verilecek yetki belgesinin neleri ihtiva eyliyeceği 182 nci maddede yazılı yönetmelikte gösterilir.
Bu Kanunun ikinci, dördüncü, beşinci, yedinci, sekizinci, dokuzuncu, onbirinci ve onikinci kısmı ile 49, 57, 58, 59, 60, 61, 62 ve 65 inci maddeleri dışında kalan hükümleri bu maddenin kapsamına giren kimseler hakkında da kıyasen uygulanır.
Baro giriş ve yıllık kesenekleri bu maddenin kapsamına giren kimselerden alınmaz.
(26.02.1970 tarih ve 1238 sayılı Kanunun 4 üncü maddesiyle değişen şekli.) Bu maddenin üçüncu fıkrası 7 Temmuz 1977 tarihinde yürürlükten kalkar.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0018:
(26.02.1970 tarih ve 1238 sayılı Kanunun 5 inci maddesiyle eklenmiştir.) Geçici 3 ve 4 üncü maddeler uyarınca borçlanılarak emekliliğe esas hizmetlerine eklenen sürelerin üçte ikisi, ilgililerin halen bulundukları görevin veya hizmetin en az yükselme süresine göre iki veya üç yılda bir değerlendirilmek suretiyle intibakları yapılır ve böylece görev veya hizmet aylıkları ile emeklilik keseneğine esas aylıkları yükseltilir.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0019:
(01.04.1981 tarih ve 2442 sayılı Kanunun 2 nci maddesiyle eklenmiştir.) Bu Kanunun yürürlüğe girdiği tarihte, bu Kanunun 1 nci maddesi ile Avukatlık Kanununun 14 üncü maddesine eklenen fıkrada belirtilenlerin sıkıyönetim askeri mahkemelerinde almış oldukları davalar Avukatlık Kanununun hükümleri dairesinde üç ay içinde devredilir.
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0020:
(28.06.2002 tarih ve 24799 sayılı Resmi Gazete de yayımlanan 4765 sayılı Kanunun 1 inci maddesiyle eklenen ve 10.05.2002 tarihinden gçerli olmak üzere 28.06.2002 tarihinde yürürlüğe giren şekli.) 10.05.2001 tarihinden önce ilköğretim veya orta öğretimde öğretmenlik göreviyle avukatlık mesleğini birlikte yapanlar ve aynı durumda olup avukatlık stajını yapmakta olanlar hakkında 11 inci madde hükmü uygulanmaz.
(2. Fıkra 14.12.2006 tarih ve 26376 sayılı Resmi Gazetede yayımlanan Kanun ile yürürlükten kaldırılmıştır.)
ONÜÇÜNCÜ KISIM
Çeşitli Hükümler
Geçici Hükümler
Geçici Madde 0021:
(Anayasa Mahkemesinin: 01.07.2008 tarih ve 26923 sayılı Resmi Gazete de yayımlanan E: 2005/128, K: 2008/54 sayılı Kararı ile 01.07.2008 tarihinden geçerli olarak iptal edilmiştir.)
Geçici Madde 0022:
Bu maddenin yürürlüğe girdiği tarih itibarıyla ödenmemiş baro keseneği borcunun tamamının, bu maddenin yürürlük tarihinden itibaren altı ay içinde ödenmesi halinde, işlemiş faiz borcu silinir. Baro keseneğinin ödenmemesine bağlı olarak yürütülen levhadan ve sicilden silme işlemleri, altı ay süreyle durdurulur.
Geçici Madde 0023:
(Madde 15.07.2020 Tarih ve 31186 Sayılı Resmi Gazetede Yayımlanan 7249 Sayılı Kanunun 22. Maddesi ile Eklenmiştir)
Görev sürelerine bakılmaksızın tüm barolarda baro başkanlığı, yönetim, disiplin ve denetleme kurulu üyelikleri ile Türkiye Barolar Birliği delege seçimleri 2020 yılı Ekim ayının ilk haftasında; Birlik Başkanlığı, yönetim, disiplin ve denetleme kurulu üyelikleri seçimleri ise 2020 yılı Aralık ayı içinde yapılır.
Geçici Madde 0024:
(Madde 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 15. Maddesi ile Eklenmiştir.)
59 uncu maddenin beşinci fıkrası, bu maddeyi ihdas eden Kanunun yayımlandığı tarihten itibaren on beş gün içinde talep etmek koşuluyla avukatların, avukatlık veya Türkiye Barolar Birliği ya da baroların organlarındaki görevlerinden doğan veya görev sırasında işledikleri suçlar nedeniyle bölge adliye mahkemesi ceza dairelerince 15/7/2020 tarihinden önce verilmiş kesin nitelikteki kararları hakkında da uygulanır. Bu maddenin uygulandığı hâlde, cezası infaz edilmekte olan hükümlülerin, Ceza Muhakemesi Kanununun 100 üncü maddesi uyarınca tutukluluğunun devam edip etmeyeceği hususu, hükmü veren ilk derece mahkemesince değerlendirilir.
Geçici Madde 0025:
(Madde 27.11.2024 tarih ve 32735 sayılı Resmi Gazetede yayımlanan 7532 Sayılı Kanunun 2. Maddesi ile Eklenmiştir.)
Bu maddenin yürürlüğe girdiği tarihten önce avukatlık stajına başlamış olanlar hakkında bu maddeyi ihdas eden Kanunla 16 ncı maddenin ikinci fıkrasında yapılan değişiklikten önceki hükümlerin uygulanmasına devam olunur.
ONÜÇÜNCÜ KISIM
Çeşitli Hükümler
Geçici Hükümler
Ek Geçici Madde 0001:
(31.10.1980 tarih ve 2329 sayılı Kanunun 3 üncü maddesiyle eklenmiştir.) Bu Kanunun yürürlüğe girmesinden sonra, değiştirilen 168 nci madde hükümleri uyarınca hazırlanacak ilk tarifeler yürürlüğe girinceye kadar açılan davalar veya başlayan hukuki yardımlarla ilgili olarak değer veya miktarın bir milyar lirayı aşan bölümü için takdir edilecek nispi avukatlık ücretinin hesabında, yürürlükte olan tarifelere bakılmaksızın, binde bir oranı uygulanır.
ONÜÇÜNCÜ KISIM
Çeşitli Hükümler
Geçici Hükümler
Madde 0199:
(Bu madde 03.04.1930 tarih ve 1580 sayılı Belediye Kanunu ile 13.03.1929 tarihli İdari Umumiyei Vilayat Kanununa birer ek madde eklenmesi ile ilgili olup getirdiği hükümler ilgili kanunlardaki yerlerine işlenmiştir.)
ONÜÇÜNCÜ KISIM
Çeşitli Hükümler
Geçici Hükümler
Madde 0200: Kanunun yürürlük tarihi
Bu Kanun yayımı tarihinden üç ay sonra yürürlüğe girer.
ONÜÇÜNCÜ KISIM
Çeşitli Hükümler
Geçici Hükümler
Madde 0201: Kanunu yürüten makam
Bu Kanunun hükümlerini Bakanlar Kurulu yürütür.
Geçici Madde 0001:
(1. Fıkra 14.12.2006 tarih ve 26376 sayılı Resmi Gazetede yayımlanan Kanun ile yürürlükten kaldırılmıştır.)
Bu maddenin yürürlüğe girdiği tarihten önce 1136 sayılı Avukatlık Kanununun 11 inci maddesi hükmü uyarınca, avukatlık ve avukatlık stajıyla birleşmeyen diğer işlerde bulunulması sebebine dayanılarak, yapmış oldukları stajın geçerli sayılmamasından dolayı aynı Kanunun 72 nci maddesinin (b) bendi uyarınca adları baro levhasından silinmiş bulunanlarla staj bitim belgesi almış oldukları halde aynı sebeple baro levhasına yazılma istemleri reddedilenler, levhaya yazılmalarına dair baro yönetim kurulu kararları Adalet Bakanlığınca onaylanmayanlar veya baro levhasına yazılmamış olanlar, başvurdukları takdirde avukatlıkla birleşmeyen işlerinden ayrılmış olmaları ve başkaca engellerin bulunmaması kaydıyla baro levhasına yazılırlar. Bu şekilde avukatlık stajı yaptıktan sonra baro levhasına yazılmış bulunanların da avukatlıkla birleşmeyen bir işle uğraşmamaları ve başkaca engellerinin bulunmaması şartı ile kayıtları silinmez. Adları staj listesinden silinenler, avukatlıkla birleşmeyen işlerinden ayrılmış oldukları ve başkaca engelleri bulunmadığı takdirde bu Kanunun yayımı tarihinden itibaren üç ay içinde başvurmaları halinde yeniden staj listesine yazılırlar ve silme kararından önce yaptıkları staj geçerli sayılarak stajlarına devam ederler. Bunlardan adları staj listesinden silinmesi gerekenler hakkında başkaca engelleri yoksa silme işlemi yapılmaz.
Bu Kanunun yürürlüğe girdiği tarihten önce avukatlıkla bağdaşmayan bir işle uğraştıkları sırada avukatlık stajını yapan veya yapmakta bulunanlar hakkında;
Cezai takibat yapılmaz,
Daha önce başlamış olan takibatlar durdurulur.
Hükmolunan cezalar ceza mahkumiyetlerinin sonuçlarını da kapsamak üzere affedilmiştir.
Bu suretle cezaları bütün sonuçlarıyla affedilmiş olan avukat ve avukat stajyerleri hakkında, bu mahkumiyetlerine dayanılarak Avukatlık Kanununun avukatlığa kabul edilmemeye ve ruhsatnameleri geri alınmak suretiyle iptal ve adları bir daha yazılmamak üzere levhadan silinmeye dair hükümleri uygulanmaz.
Geçici Madde 0002:
Bu Kanunun yürürlüğe girdiği tarihte kurulmuş olan barolar hakkında 77 nci maddenin bu Kanunla değişik birinci fıkrası hükmü uygulanmaz.
Geçici Madde 0003:
Bu Kanun gereğince düzenlenecek yönetmelikler, Kanunun yürürlüğe girdiği tarihten itibaren altı ay içinde çıkartılır.
Yükleyen: yasinuzunoglu
