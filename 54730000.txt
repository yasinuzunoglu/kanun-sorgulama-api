5473 sayılı Değişik Adlar Altında İlave Ödemesi Bulunmayan Memurlara ve Sözleşmeli Personele Ek Ödeme Yapılması İle Bazı Kanun ve Kanun Hükmünde Kararnamelerde Değişiklik Yapılması Hakkında Kanun
Yayımlandığı Resmî Gazete Tarihi: 31.03.2006
Yayımlandığı Resmî Gazete Sayısı: 26125
Kabul Tarihi	21.03.2006
T.C.
Başbakanlık
Kanunlar ve Kararlar Genel Müdürlüğü
Sayı	B.02.0.KKG.0.10/101-1242/600
09.02.2006
TÜRKİYE BÜYÜK MİLLET MECLİSİ BAŞKANLIĞINA
Maliye Bakanlığınca hazırlanan ve Başkanlığınıza arzı Bakanlar Kurulunca 23.01.2006 tarihinde kararlaştırılan Değişik Adlar Altında İlave Ödemesi Bulunmayan Memurlara ve Sözleşmeli PersoneleEk Ödeme Yapılması ile Bazı Kanun ve Kanun Hükmünde Kararnamelerde Değişiklik Yapılması Hakkında Kanun Tasarısı ile gerekçesi ilişikte gönderilmiştir.
Gereğini arz ederim.
R. Tayyip Erdoğan
Başbakan
GENEL GEREKÇE
25.06.2001 tarihinde kabul edilen Kamu Görevlileri Sendikaları Kanunu ile kamu görevlilerinin ortak ekonomik, sosyal ve meslekî hak ve menfaatlerini korumak ve geliştirmek amacıyla sendika kurabilmelerine ve Kamu İşveren Kurulu ile yetkili kamu görevlileri sendikaları ve bu sendikaların bağlı bulunduğu konfederasyonlar arasında kamu görevlileri için uygulanacak katsayı ve göstergeler, aylık ve ücretler, her türlü zam ve tazminatlar, fazla çalışma ücretleri, harcırah, ikramiye, lojman tazminatı, doğum, ölüm ve aile yardımı ödenekleri, tedavi yardımı ve cenaze giderleri, yiyecek ve giyecek yardımları ile bu mahiyette etkinlik ve verimlilik artırıcı diğer yardımları kapsayan konularda toplu görüşme yapılmasına imkân sağlanmıştır.
Bu kapsamda kamu görevlilerinin mali ve sosyal haklarına ilişkin olarak toplu görüşme süreci 2002 yılında başlamıştır. 2002, 2003 ve 2004 yıllarında gerçekleştirilen toplu görüşme çalışmalarında Kamu İşveren Kurulu ile yetkili kamu görevlileri sendikaları ve bu sendikaların bağlı bulunduğu konfederasyonlar arasında uzlaşma sağlanamamıştır.
2006 yılına ilişkin toplu görüşme süreci ise 15 Ağustos 2005 tarihinde başlamış ve 29 Ağustos 2005 tarihinde sona ermiştir. Bu süreç sonucunda kamu görevlilerinin mali ve sosyal haklarına ilişkin olarak aşağıda belirtilen hususlarda ilk kez mutabakat sağlanmıştır. Anılan mutabakata ilişkin düzenlenmiş olan 29.08.2005 tarihli Mutabakat Metninde,
- Aylık katsayılar kullanılmak suretiyle Ocak ve Temmuz aylarından geçerli olmak üzere % 2,5 oranlarında genel zam yapılması,
- Genel zamma ilaveten çeşitli adlar altında ek ödeme almayan kurumlarda çalışan memurlara (temsil ve görev tazminatı alanlar ile kadro karşılığı sözleşmeli personel hariç) Ocak ayından itibaren 40 YTL ve Temmuz ayından itibaren ise bu meblağa 40 YTL daha ilave edilerek 80 YTL denge tazminatı ödenmesi, (Döner sermayeli kuruluşlarda aylık döner sermaye payı 40 ve/veya 80 YTL nin altında olan personel için aylık en az döner sermaye ödemesi ise ilgili kurumun havuzundan karşılanmak üzere bu tutarlara eşitlenecektir.)
- Ayrıca, aile yardımı ödeneği gösterge rakamının 1.250 den 1.450 ye çıkarılması,
- Sendika üyesi olan personele sendika aidatlarından kaynaklanan kayıplarını telafi amacıyla aylık 5 YTL ilave ödeme yapılmasını sağlayacak düzenlemeye gidilmesi,
- 399 sayılı Kanun Hükmünde Kararnameye tabi sözleşmeli personelin ücret skalasına ilişkin ayarlamalar ile sosyal yardımlar konusunda ilgili kamu idareleri tarafından çalışma yapılması,
kararlaştırılmıştır.
denilmektedir.
Mutabakata varılan hususlardan Ocak ve Temmuz aylarında yapılması öngörülen % 2,5 oranındaki genel zamma ilişkin düzenleme 2006 Yılı Merkezi Yönetim Bütçe Kanunu ile gerçekleştirildiğinden, bu Tasarıda, mutabakat metninde yer alan ve uygulanabilmeleri kanuni düzenleme gerektiren diğer hususlara yer verilmiş bulunmaktadır.
Tasarıda ayrıca, kamu kurum ve kuruluşlarında istihdam edilen bazı personelin mali haklarına ilişkin düzenlemelere de yer verilmiştir.
HÜKÜMETİN TEKLİF ETTİĞİ METİN
DEĞİŞİK ADLAR ALTINDA İLAVE ÖDEMESİ BULUNMAYAN MEMURLARA VE SÖZLEŞMELİ PERSONELE EK ÖDEME YAPILMASI İLE BAZI KANUN VE KANUN HÜKMÜNDE KARARNAMELERDE DEĞİŞİKLİK YAPILMASI HAKKINDA KANUN TASARISI
Madde - 1.
27.06.1989 tarihli ve 375 sayılı Kanun Hükmünde Kararnameye aşağıdaki maddeler eklenmiştir.
EK MADDE 3.- Anayasa Mahkemesi, Yargıtay, Danıştay, Sayıştay, Yüksek Seçim Kurulu, Adalet Bakanlığı, İçişleri Bakanlığı (Kefalet Sandığı dahil), Millî Eğitim Bakanlığı, Bayındırlık ve İskân Bakanlığı, Ulaştırma Bakanlığı, Tarım ve Köyişleri Bakanlığı, Enerji ve Tabiî Kaynaklar Bakanlığı, Kültür ve Turizm Bakanlığı, Çevre ve Orman Bakanlığı, Savunma Sanayii Müsteşarlığı, Avrupa Birliği Genel Sekreterliği, Diyanet İşleri Başkanlığı, Atatürk Kültür, Dil ve Tarih Yüksek Kurumu Başkanlığı ile bağlı kuruluşları, Türk Patent Enstitüsü Başkanlığı, GAP Bölge Kalkınma İdaresi Başkanlığı, Özel Çevre Koruma Kurumu Başkanlığı, Millî Savunma Bakanlığı Akaryakıt İkmal ve NATO POL Tesisleri İşletme Başkanlığı, Yükseköğretim Kurulu, üniversiteler ile yüksek teknoloji enstitüleri, Emniyet Genel Müdürlüğü, Devlet Su İşleri Genel Müdürlüğü, Karayolları Genel Müdürlüğü, Tapu ve Kadastro Genel Müdürlüğü, Orman Genel Müdürlüğü, Tarım Reformu Genel Müdürlüğü, Petrol İşleri Genel Müdürlüğü, Sosyal Hizmetler ve Çocuk Esirgeme Kurumu Genel Müdürlüğü, Basın-Yayın ve Enformasyon Genel Müdürlüğü, Gençlik ve Spor Genel Müdürlüğü, Vakıflar Genel Müdürlüğü, Sivil Havacılık Genel Müdürlüğü, Devlet Opera ve Balesi Genel Müdürlüğü, Devlet Tiyatroları Genel Müdürlüğü, Elektrik İşleri Etüt İdaresi Genel Müdürlüğü, İller Bankası Genel Müdürlüğü, Türkiye ve Orta-Doğu Amme İdaresi Enstitüsü Genel Müdürlüğü, Maden Tetkik ve Arama Genel Müdürlüğü, il özel idareleri ve belediyeler ile bunların bağlı kuruluşları, il özel idareleri ve belediyelerin kurdukları mahalli idare birlikleri ile Atatürk Orman Çiftliği Müdürlüğünün merkez ve taşra teşkilatı ile varsa bunların döner sermaye kadrolarında 657 sayılı Devlet Memurları Kanununa göre istihdam edilen memurlar ile aylıklarını 2802 sayılı Hakimler ve Savcılar Kanunu ve 2914 sayılı Yükseköğretim Personel Kanununa göre alanlara, subay, sözleşmeli subay, astsubay, sözleşmeli astsubay, uzman jandarma ve uzman erbaşlara, 01.01.2006 - 30.06.2006 tarihleri arasında 950 gösterge rakamının, 01.07.2006 tarihinden itibaren ise 1850 gösterge rakamının memur aylıklarına uygulanan katsayı ile çarpımı sonucu bulunacak tutarda her ay ek ödeme yapılır.
Birinci fıkra kapsamına giren personelden; her derece ve türdeki örgün ve yaygın eğitim kurumlarında görev yapan yönetici ve öğretmenler ile sosyal hizmet kuruluşlarında görev yapan öğretmenler hariç olmak üzere fiilen yapılmayan ders karşılığı ek ders ücretinden yararlananlara, bu Kanun Hükmünde Kararnamenin ek 2 nci maddesi, 19.06.1979 tarihli ve 2252 sayılı Kanunun 4 üncü maddesi, 16.04.2003 tarihli ve 4848 sayılı Kanunun 32 nci maddesinin üçüncü fıkrası, 01.05.2003 tarihli ve 4856 sayılı Kanunun 35 inci maddesinin üçüncü fıkrası, 22.02.2005 tarihli ve 5302 sayılı Kanunun 63 üncü maddesi, 10.11.2005 tarihli ve 5431 sayılı Kanunun 25 inci maddesinin son fıkrasında öngörülen ödemelerden yararlananlar ile makam, yüksek hakimlik, temsil veya görev tazminatından yararlananlara, kadro karşılığı sözleşmeli olarak istihdam edilenlere, bir kadroya açıktan, kurum içinden veya kurum dışından vekalet ettirilenlere vekalet edilen görev nedeniyle birinci fıkraya göre ödeme yapılmaz. Söz konusu ödemelerin ilgili mevzuatında yer alan hükümlere göre idari veya başka nedenlerle aylık veya dönemsel olarak ödenmemesi bu sürelerde birinci fıkraya göre ödeme yapılması sonucunu doğurmaz.
Birinci fıkrada sayılan personelden bir önceki yılda (2005 yılı dahil); 03.06.1938 tarihli ve 3423 sayılı Kanunun 1 inci maddesinin ikinci fıkrası, 21.12.1967 tarihli ve 969 sayılı Kanunun 3 üncü maddesinin son fıkrası, 04.11.1981 tarihli ve 2547 sayılı Kanunun 58 inci maddesi, 04.02.1983 tarihli ve 2797 sayılı Kanunun 55 inci maddesinin beşinci fıkrası, 24.05.1983 tarihli ve 2828 sayılı Kanunun
19 uncu maddesinin onbirinci fıkrası, 25.04.2001 tarihli ve 4652 sayılı Kanunun
29 uncu maddesinin son fıkrasında öngörülen ödemelerden yararlananlar ile 08.05.1991 tarihli ve 3717 sayılı Kanunun 2 nci maddesi uyarınca yol tazminatının yarısı olarak kamu bankalarına yatırılan tutarlardan ödeme yapılanlara, Bezm-i Alem Valide Sultan Vakıf Gureba Hastanesi döner sermaye gelirlerinden döner sermaye katkı payı ödenenlere birinci fıkraya göre ödeme yapılmaz. Ancak, bir önceki yılda söz konusu ödemelerden yararlananlar ile birinci fıkra kapsamına girmeyen personelden bir önceki yılda 14.04.1982 tarihli ve 2659 sayılı Kanunun 30 uncu maddesine göre ödeme yapılanlar ve Sağlık Bakanlığı merkez teşkilatı personeli hariç 04.01.1961 tarihli ve 209 sayılı Kanunun 5 inci maddesine göre ödeme yapılanlara, bu fıkrada sayılan hükümlere göre önceki yılda yapılmış olan ödemelerin toplam net tutarına, birinci fıkraya göre yapılması öngörülen ödemeler toplam net tutarı ulaştıktan sonra birinci fıkraya göre ödeme yapılmaya başlanır. Aynı yıl içerisinde yukarıda belirtilen ödemelerden yararlananlara 15 Aralık tarihinde yapılacak ödeme bir sonraki yılın 1 Ocak-14 Ocak dönemini kapsamayacak şekilde gün hesabıyla ödenir. Bu şekilde yapılacak ödemeler, Sağlık Bakanlığına bağlı sağlık kurum ve kuruluşları ile Adli Tıp Kurumu kadrolarında bulunan personele döner sermaye bütçelerinden yapılır.
Birinci fıkraya göre yapılacak ödeme, bu maddenin yürürlük tarihinden önce hakları şahıslarına bağlı olarak saklı tutulanlar için şahsa bağlı haklardan sayılmaz, ilgili mevzuatı uyarınca fark tazminatı uygulamasından yararlanan personel bakımından önceki kadro veya pozisyonun ücretinin artırılması sonucunu doğurmaz. Bu ödeme, fark tazminatı uygulamasından yararlanan personel hakkında, yukarıdaki hükümler esas alınarak ilgililerin yeni kadrolarına ilişkin mali haklarının belirlenmesinde fark tazminatı hesabında dikkate alınmak suretiyle uygulanır.
Ek ödemenin hak kazanılmasında ve ödenmesinde aylıklara ilişkin hükümler uygulanır ve bu ek ödeme damga vergisi hariç herhangi bir vergi ve kesintiye tabi tutulmaz. Bu madde uyarınca yapılacak ek ödeme, ilgili mevzuatı uyarınca ödenmekte olan zam, tazminat, ödenek, döner sermaye payı, ikramiye, ücret ve her ne ad altında olursa olsun yapılan benzeri ödemelerin hesabında dikkate alınmaz.
Bu maddenin yürürlüğe girdiği tarihten itibaren; Sağlık Bakanlığının merkez teşkilatındaki personeline 04.01.1961 tarihli ve 209 sayılı Kanunun 5 inci maddesi, 02.09.1971 tarihli ve 1479 sayılı Kanunun 7 nci maddesinin üçüncü fıkrası, 10.10.1984 tarihli ve 3056 sayılı Kanunun 31 inci maddesinin birinci fıkrasının ikinci cümlesi, 09.01.1985 tarihli ve 3146 sayılı Kanunun 39 uncu maddesinin son fıkrası, 08.01.1986 tarihli ve 3254 sayılı Kanunun 32/D maddesi, 24.06.1994 tarihli ve 4009 sayılı Kanunun 56 ncı maddesinin (a) fıkrası, 09.12.1994 tarihli ve 4059 sayılı Kanunun ek 1 inci maddesi, 23.02.1995 tarihli ve 4077 sayılı Kanunun 29 uncu maddesi, 27.10.1999 tarihli ve 4458 sayılı Kanunun 222 nci maddesi, 02.05.2001 tarihli ve 4668 sayılı Kanunun 17 nci maddesinin beşinci fıkrası, 16.04.2003 tarihli ve 4848 sayılı Kanunun 32 nci maddesinin üçüncü fıkrası, 01.05.2003 tarihli ve 4856 sayılı Kanunun 35 inci maddesinin üçüncü fıkrası, 25.06.2003 tarihli ve 4904 sayılı Kanunun 15 inci maddesinin son fıkrası, 29.07.2003 tarihli ve 4958 sayılı Kanunun 17 nci maddesinin beşinci fıkrası ve 03.03.2004 tarihli ve 5102 sayılı Kanunun 5 inci maddesi kapsamında yapılan ödemelere ilişkin onaylarda Maliye Bakanlığının uygun görüşü alınmadan değişiklik yapılamaz. Söz konusu onaylarda, personele yapılan ödemelerin artırılması yönünde 01.01.2006 tarihi ile bu maddenin yürürlüğe girdiği tarih arasında gerçekleştirilen değişiklikler uygulanmaz.
Kadro karşılığı sözleşmeli personel hariç olmak üzere, çeşitli statülerde istihdam edilen sözleşmeli personele birinci fıkrada belirlenen tutarı aşmamak üzere ve bu madde hükümleri çerçevesinde, statüleri ve kurumları dikkate alınarak ödeme yapıp yapmamaya, sözleşme ücreti ile ilişkilendirilmeksizin yapılacak ek ödeme tutarını belirlemeye, ücretleri Yüksek Planlama Kurulu tarafından belirlenenler için bu Kurul, diğerleri için Bakanlar Kurulu yetkilidir. Ek ödeme tutarı damga vergisi hariç herhangi bir vergi ve kesintiye tabi tutulmaz.
Bu maddenin uygulanmasında ortaya çıkabilecek tereddütleri gidermeye ve gerektiğinde düzenleme yapmaya Maliye Bakanlığı yetkilidir.
EK MADDE 4.- 25.06.2001 tarihli ve 4688 sayılı Kamu Görevlileri Sendikaları Kanunu hükümleri uyarınca kamu görevlileri sendikasına üye olup, kendisinden üyelik ödentisi kesilen kamu görevlilerine, anılan kesintinin yapıldığı her ay için 5 YTL tutarında sendika ödeneği verilir.
Bu ödeme, damga vergisi hariç herhangi bir vergi ve kesintiye tabi tutulmaz ve ilgili mevzuatı uyarınca ödenmekte olan zam, tazminat, ödenek, döner sermaye payı, ikramiye, ücret ve her ne ad altında olursa olsun benzeri ödemelerin hesabında dikkate alınmaz.
Madde - 2.
14.07.1965 tarihli ve 657 sayılı Devlet Memurları Kanununun;
152 nci maddesinin II-Tazminatlar kısmının;
A) Özel Hizmet Tazminatı bölümünün (c) bendinin sonuna aşağıdaki paragraf eklenmiştir.
Teknik Hizmetler Sınıfına dahil kadrolarda bulunan personelden açık çalışma mahallerinde fiilen çalışanlara, bulundukları kadrolar esas alınmak suretiyle, çalışılan her gün için belirlenecek oranlarda ve üçer aylık dönemler itibarıyla toplamı 60 puanı aşmayacak şekilde, dönem sonlarında ödenmek üzere ek özel hizmet tazminatı verilebilir.
C) Din Hizmetleri Tazminatı bölümünde yer alan %140 ına, %55 ine, %53 üne ve % 49 una ibareleri sırasıyla, % 165 ine,% 80 ine, % 78 ine ve % 74 üne şeklinde değiştirilmiştir.
D) Emniyet Hizmetleri Tazminatı bölümünün (a) bendinin 2, 3, 4, 5, 6, 7, 8, 9 ve 10 numaralı alt bentlerinde yer alan tazminat oranları 25 er puan artırılmak suretiyle, (b) bendinde yer alan %52 sine ibaresi ise %72 sine şeklinde değiştirilmiştir.
176 ncı maddesinin birinci ve ikinci fıkraları aşağıdaki şekilde değiştirilmiştir.
Bu Kanunun 89 uncu maddesine göre kendilerine ders görevi verilenlere, ders saati başına gündüz öğretimi için 140, örgün ve yaygın eğitim kurumlarında yarıyıl ve yaz tatillerinde, Cumartesi ve Pazar günleri ile saat 18.00 den sonra başlayan öğretim faaliyetleri için 150 gösterge rakamının bu Kanuna göre belirlenen aylık katsayısı ile çarpımından oluşan miktar üzerinden ek ders ücreti ödenir.
Bu ücretler, özel eğitime muhtaç öğrencilerin eğitim ve öğretim gördüğü kurumlarda görevli öğretmen ve yöneticiler ile bu öğrencilere yönelik olarak açılan özel sınıf öğretmenlerine ve cezaevlerinde görevli öğretmenlere % 25 fazlasıyla ödenir.
202 nci maddesinin ikinci fıkrasında yer alan 250 rakamı 1500, 50 rakamı 250, 5 katına ibaresi ise 3 katına şeklinde değiştirilmiştir.
Madde - 2.
31.12.1960 tarihli ve 193 sayılı Gelir Vergisi Kanununun 63 üncü maddesinin birinci fıkrasının (4) numaralı bendinde yer alan Sendikalar Kanunu hükümlerine göre ibaresi Çalışanlar tarafından ilgili kanunlarına göre şeklinde değiştirilmiştir.
27.07.1967 tarihli ve 926 sayılı Türk Silahlı Kuvvetleri Personel Kanununun ek 17 nci maddesinin (C) fıkrasının birinci paragrafında yer alan % 35 ini ibaresi % 45 ini, son paragrafında yer alan yarısını ibaresi 2/3 ünü şeklinde değiştirilmiştir.
24.02.1983 tarihli ve 2802 sayılı Hakimler ve Savcılar Kanununun 54 üncü maddesinin son fıkrasında yer alan 1000 rakamı 1500, 500 rakamı 750 olarak değiştirilmiştir.
23.07.2003 tarihli ve 4954 sayılı Türkiye Adalet Akademisi Kanununun 37 nci maddesinin üçüncü fıkrasında yer alan 1750 rakamı 2000 şeklinde değiştirilmiştir.
Madde - 4.
14.04.1982 tarihli ve 2659 sayılı Adli Tıp Kurumu Kanununun 30 uncu maddesi aşağıdaki şekilde değiştirilmiştir.
Madde 30.- Personelin katkısıyla elde edilen döner sermaye gelirlerinin en az % 35 i Adli Tıp Kurumu ve birimlerine malzeme, araç, gereç, araştırma ve döner sermayede görevli personel giderlerine ayrılır. Gelirin geri kalan kısmı Adli Tıp Kurumunda ve birimlerinde görevli personele; sınıfı, çalışma şartları, hizmet nitelikleri, hizmete katkısı, performansı ve benzeri hususlar dikkate alınarak Maliye Bakanlığının uygun görüşü üzerine çıkarılacak yönetmelikte tespit edilecek esaslara göre ödenebilir.
Yapılacak ödeme, ilgili personelin bir ayda alacağı aylık (ek gösterge dahil), yan ödeme ve her türlü tazminat (makam, temsil ve görev tazminatı hariç) toplamının;
Adli Tıp Kurumu Başkanı için % 500 ünü,
Başkan yardımcıları için % 475 ini,
İhtisas kurulu başkanları için % 450 sini,
İhtisas kurulu üyeleri ile grup başkanları için % 400 ünü,
İhtisas dairesi başkanları, uzman tabip, Tıpta Uzmanlık Tüzüğünde belirtilen dallarda bu Tüzük hükümlerine göre uzman olanlar ile uzman diş tabipleri için % 350 sini,
Asistan tabip, pratisyen tabip ve diş tabipleri için % 300 ünü,
Alanında doktora derecesi almış olan mühendis, psikolog, biyolog, kimyager ve eczacılar için % 250 sini,
Hizmetin niteliği itibarıyla görevin zorluk ve risk derecesi yüksek olduğu başkanlar kurulu kararı ile belirlenen personel ile otopsi görevlileri için % 200 ünü,
Diğer personel için % 150 sini,
geçemez.
Serbest çalışan sağlık personeline ikinci fıkrada belirtilen oranların yarısı uygulanır.
İkinci görev aylığı almak suretiyle çalışanlar, bu ödemeden yararlanamaz.
Madde - 5.
Bu Kanunun;
1 inci maddesi ile 375 sayılı Kanun Hükmünde Kararnameye eklenen ek 3 üncü madde 01.01.2006 tarihinden geçerli olmak üzere yayımı tarihinde,
1 inci maddesi ile 375 sayılı Kanun Hükmünde Kararnameye eklenen ek 4 üncü madde, 2 nci maddesinin (c) bendi, 3 üncü maddesinin (b) ve (d) fıkraları 15.01.2006 tarihinden geçerli olmak üzere yayımı tarihinde,
2 nci maddesinin (b) bendi ile 4 üncü maddesi 01.04.2006 tarihinde,
Diğer hükümleri yayımını izleyen aybaşında,
yürürlüğe girer.
Madde - 6.
Bu Kanun hükümlerini Bakanlar Kurulu yürütür.
MADDE GEREKÇELERİ
Madde - 1.
Bu madde ile 27.06.1989 tarihli ve 375 sayılı Kanun Hükmünde Kararnameye aşağıdaki ek maddelerin eklenmesi öngörülmektedir.
Ek Madde 3.- 4688 sayılı Kamu Görevlileri Sendikaları Kanunu uyarınca Kamu İşveren Kurulu ile yetkili sendikalar ve bu sendikaların bağlı bulunduğu konfederasyonlar arasında sürdürülen 2006 yılına ilişkin toplu görüşme sonucunda, çeşitli adlar altında ek ödeme alamayan kurumlarda çalışan memurlara Ocak ayından itibaren 40 YTL ve Temmuz ayından itibaren ise bu meblağa 40 YTL. daha ilave edilerek 80 YTL ilave ödeme yapılması hususunda mutabakata varıldığından, madde ile söz konusu ödemenin yapılmasına imkân tanınmakta, ödemeden kimlerin yararlanacağı ile bu ödemenin usul ve esasları düzenlenmektedir.
Maddenin birinci fıkrasında, düzenli veya düzensiz bir şekilde tüm personeli çeşitli adlar altında ilave ödemeden yararlanan kamu idareleri hariç tutulmak suretiyle, ek ödemeden yararlanacak kamu idarelerinin memurları ile diğer kamu görevlileri ayrıntılı bir şekilde sayılmaktadır.
İkinci fıkrada, sayılan idarelerde görev yapmakta olan personelden her ay düzenli bir şekilde ilave ödemeden yararlananlara, makam, yüksek hâkimlik, temsil veya görev tazminatlarından yararlananlara, kadro karşılığı sözleşmeli olarak istihdam edilenlere ve her derece ve türdeki örgün ve yaygın eğitim kurumlarında görev yapan yönetici ve öğretmenler ile sosyal hizmet kuruluşlarında görev yapan öğretmenler hariç olmak üzere fiilen derse girmeden fiilen yapılmayan ders karşılığı ek ders ücretinden yararlananlara, bir kadroya açıktan, kurum içinden veya kurum dışından vekalet edenlere vekalet edilen görev nedeniyle birinci fıkrada belirtilen ek ödemenin yapılmaması öngörülmektedir.
Birinci fıkrada sayılan idarelerde görev yapan personelden bir kısmı değişik aralıklarla düzensiz olarak veya yılda bir defa döner sermaye payı, üretimi teşvik pirimi veya değişik adlarla ödemelerden yararlanmaktadırlar. Ayrıca birinci fıkrada sayılmamakla birlikte Sağlık Bakanlığına bağlı sağlık kurum ve kuruluşları ile Adli Tıp Kurumunda elde edilen gelirlerin belirli bir kısmı personele döner sermaye payı olarak ödenmektedir. Söz konusu ödemelerden yararlanan personelin birinci fıkrada belirtilen ödemeden doğrudan yararlanması amaca uygun düşmemekle birlikte, yararlandıkları ilave ödemelerin yıllık tutarının birinci fıkrada öngörülen ödemenin yıllık tutarının altında olması ihtimali bulunmaktadır. Bahsedilen sıkıntıların önlenmesi bakımından, maddenin üçüncü fıkrası ile birinci fıkraya göre aylık dönemler halinde yapılması öngörülen ödeme toplam tutarının, ilgililerin bir önceki yılda fiilen yararlandıkları söz konusu ödemeler toplam net tutarına ulaştıktan sonra takip eden aydan başlanmak üzere yıl so
nuna kadar ilgililere birinci fıkraya göre ödeme yapılması amaçlanmaktadır. Diğer taraftan, ilgili personelin fıkrada sayılan ödemelerden aynı yıl içerisinde yararlanacağı tutarların önüne geçilmemekle birlikte, bu ödemeler bir sonraki yılda yapılacak hesaplamalarda dikkate alınacaktır.
Kamu idarelerinin yeniden yapılandırılmasında, kadroları kaldırılan memurların bir kısmı yeni bir kadroya atanmış olmakla birlikte eski kadrolarına bağlı haklarını şahıslarına bağlı olarak almaya devam etmekte, bir kısmı eski kadrolarına bağlı haklarının yanı sıra eski görevlerinde almış oldukları mali haklarının yeni görevlerinde almış oldukları mali haklardan düşük olması halinde aradaki farkı ayrıca tazminat olarak almakta, diğer bir kısmı ise eski görevlerinde almış oldukları mali haklarının yeni görevlerinde almış oldukları mali haklardan düşük olması halinde aradaki farkı ayrıca tazminat olarak almaktadırlar. Dördüncü fıkrada, hakları şahıslarına bağlı olarak saklı tutulanlar için birinci fıkraya göre yapılacak ödemenin şahsa bağlı haklardan sayılmayacağı ve ilgili mevzuatı uyarınca fark tazminatı uygulamasından yararlanan personel bakımından yapılması gereken ödemenin eski kadro veya pozisyonun ücretinin artırılmayacağı belirtilmektedir. Diğer taraftan, şahsa bağlı haklardan yararlanırken aynı zamanda fark tazminatı uygulamasından yararlanan veya sadece fark tazminatı uygulamasından yararlanan personel hakkında ise birinci fıkraya göre veya üçüncü fıkrada belirtilen ödemelerden yararlanması nedeniyle bir önceki yıl yapılan ödemeler nedeniyle kısmen birinci fıkrada belirtilen ödemeden yararlanan personelin aldıkları tutarların, fark tazminatı ödenirken hesaplamaya dahil edilmek suretiyle yararlanılan tutar kadar fark tazminatının azalması sağlanmaktadır. Böylece, fark tazminatı uygulamasından yararlanan personel ile aynı kurumda görev yapan diğer personel arasında paralellik sağlanmış olacaktır.
Beşinci fıkrada, yapılacak ek ödemenin hak kazanılmasında ve ödenmesinde aylıklara ilişkin hükümlerin uygulanacağı ve bu ödemeden damga vergisi hariç herhangi bir vergi ve kesinti yapılmayacağı belirlenmekte, ayrıca bu ödemenin personelin mali haklarına bağlı olarak yapılmakta olan ödemelerin hesabında dikkate alınmayacağı belirtilmektedir.
Kamu idareleri, teşkilat kanunlarında veya diğer kanunlarda yer alan hükümlere dayanarak personeline değişik adlarla ilave ödemede bulunmaktadırlar. Bir taraftan ilave ödemesi olmayan personele ek ödemede bulunmak suretiyle emsal görevler arasındaki farkı kapatma yönünde düzenleme yapılırken, diğer taraftan halihazırda ilave ödemesi olan personelin yararlandıkları ödemenin artırılması amaca uygun düşmeyecektir. Altıncı fıkrada, genel ücret dengesinin sağlanabilmesine yönelik atılan adımın başarıya ulaşılabilmesi bakımından, halihazırda ilave ödemesi olan personele 01.01.2006 tarihinden itibaren artış yapılabilmesi, Maliye Bakanlığının uygun görüşüne bağlanmaktadır.
Yedinci fıkrada, kadro karşılığı sözleşmeli personel hariç olmak üzere, çeşitli statülerde istihdam edilen sözleşmeli personele sözleşme ücreti ile ilişkilendirilmeksizin, birinci fıkrada belirtilen tutarı aşmamak üzere ek ödeme yapılması konusunda ilgisine göre Yüksek Planlama Kurulu ile Bakanlar Kuruluna yetki verilmektedir. Memurlarda olduğu gibi, emsal görevi yürüten sözleşmeli personelin eline geçen ücrette kurumlar itibarıyla farklılıklar bulunmaktadır. Bazı sözleşmeli personele teşvik ikramiyesi, döner sermaye payı ödenmekte, bazılarına ise kurumsal olarak değişik adlar altında ek ödemede bulunulmaktadır. Söz konusu dengesizliklerin giderilmesi bakımından fıkrada ayrıca, Yüksek Planlama Kurulu ile Bakanlar Kuruluna, yukarıda gerekçesi belirtilen düzenlemelerde olduğu gibi kurumları belirleme ve kurum içinde ilave ödemeden yararlanan personele ödeme yapılıp yapılmayacağını düzenleme yetkisi verilmektedir.
Sekizinci fıkrada, maddenin uygulanması sırasında ortaya çıkabilecek tereddütleri giderme konusunda Maliye Bakanlığına yetki verilmektedir.
Ek Madde 4.- Kamu İşveren Kurulu ile yetkili kamu görevlileri sendikaları ve bu sendikaların bağlı bulunduğu konfederasyonlar arasında sağlanmış olan mutabakat uyarınca, 4688 sayılı Kamu Görevlileri Sendikaları Kanunu hükümlerine göre kamu görevlileri sendikasına üye olup, kendisinden üyelik ödentisi kesilen kamu görevlilerine, sendika aidatlarından kaynaklanan kayıplarını bir ölçüde de olsa telafi etmek amacıyla, anılan kesintinin yapıldığı her ay için belirli bir tutarda ilave bir ödeme yapılması öngörülmektedir. Anılan ödemeye üyelik ödentisi kesildiği sürece hak kazanılacak olup, her ne sebeple olursa olsun üyelik ödentisinin sona ermesiyle sona erecektir.
Anılan maddenin ikinci fıkrasında da bu ödemeden yapılacak kesintiler belirlenmekte ve söz konusu ödemenin herhangi başka bir ödemenin matrahında dikkate alınmayacağı belirtilmektedir.
Madde - 2.
657 sayılı Devlet Memurları Kanununun 152 nci maddesinde düzenlenmiş olan özel hizmet tazminatı ile buna paralel olarak değişik adlarla düzenlenmiş bulunan tazminat oranlarında bazı iyileştirmeler sağlanmaktadır.
Her derece ve türdeki örgün ve yaygın eğitim kurumları ile kurs, seminer ve hizmet içi eğitimlerde görev yapan öğretmen veya diğer memurlara veyahut açıktan atanacaklara ödenmekte olan ek ders ücretlerinde günün koşulları ve mali imkânlar çerçevesinde artış yapılmaktadır.
Kamu İşveren Kurulu ile yetkili kamu görevlileri sendikaları ve bu sendikaların bağlı bulunduğu konfederasyonlar arasında sağlanmış olan mutabakatın unsurlarından biri aile yardımı ödeneği gösterge rakamının 1.250 den 1.450 ye çıkarılması olup, bunu teminen 657 sayılı Devlet Memurları Kanununun 202 nci maddesinde düzenlenmiş olan aile yardımı ödeneğinin hesabında dikkate alınacak gösterge rakamı 1500 e artırılmak suretiyle yeniden tespit edilmektedir.
Madde - 2.
193 sayılı Gelir Vergisi Kanununun 63 üncü maddesinin birinci fıkrasının (4) numaralı bendinde yer alan Sendikalar Kanunu hükümlerine göre ibaresi Çalışanlar tarafından ilgili kanunlarına göre şeklinde değiştirilmek suretiyle işçilerde olduğu gibi, kamu görevlilerinin de üye oldukları sendikalara ödedikleri üyelik ödentilerinin gelir vergisi matrahından düşülmesine imkân sağlanmaktadır.
926 sayılı Türk Silahlı Kuvvetleri Personel Kanununun ek 17 nci maddesinin (C) fıkrasının birinci paragrafında, Genel Kurmay Başkanlığı, Milli Savunma Bakanlığı, Kuvvet Komutanlıkları, Jandarma Genel Komutanlığı ile Sahil Güvenlik Komutanlığı kadrolarında bulunan 657 sayılı Devlet Memurları Kanununa tabi olarak görev yapan memurlara, en yüksek Devlet Memuru aylığının (ek gösterge dahil) brüt tutarının %35 ine kadar aylık ek özel hizmet tazminatı ödenmektedir. Bu nedenle de, söz konusu personel 375 sayılı Kanun Hükmünde Kararnameye eklenen ek 3 üncü madde kapsamına alınmamışlardır. Ancak, söz konusu personelden bir kısmına diğer memurlara yapılacak ödemenin altında ek özel hizmet tazminatı ödendiğinden fıkra ile ilgili personele yapılan ek özel hizmet tavanı on puan artırılmak suretiyle, yeniden belirlenecek esas ve usuller çerçevesinde personelin mağduriyetinin oluşmaması amaçlanmaktadır.
Bu hükümle, mesai saatleri dışında, genel tatil günlerinde veya hafta sonu tatillerinde nöbet tutan adlî yargı hâkim, Cumhuriyet başsavcısı, Cumhuriyet başsavcıvekili ve Cumhuriyet savcılarına ve adlî yargıda bunlarla birlikte nöbet tutan adlî personele ödenmekte olan nöbet ücreti gösterge rakamları artırılmaktadır.
4954 sayılı Türkiye Adalet Akademisi Kanununun 37 nci maddesinin üçüncü fıkrasına göre Akademide görev yapan Genel Sekreterin altındaki idari personele 1750 gösterge rakamının memur aylıklarına uygulanan katsayı ile çarpımı sonucu bulunacak tutarda her ay ek ödeme yapılmaktadır. Bu nedenle de, söz konusu personel 375 sayılı Kanun Hükmünde Kararnameye eklenen ek 3 üncü madde kapsamına alınmamışlardır. Ancak, söz konusu personel mevcut göstergelere göre 2006 yılı Temmuz ayından itibaren diğer memurlara yapılacak ödemenin altında ek ödeme alacağından fıkra ile, ilgili personele yapılan ek ödeme göstergesinin 250 puan artırılması amaçlanmaktadır.
Madde - 4:
Adlî Tıp Kurumu personeline, personelin katkısı ile elde edilen döner sermaye gelirlerinden karşılanmak üzere yapılan ödemeler artırılmaktadır.
Madde - 5:
Yürürlük maddesidir.
Madde - 6:
Yürütme maddesidir.
Plan ve Bütçe Komisyonu Raporu
T.B.M.M.
Plan ve Bütçe Komisyonu
Esas No	1/1171
Karar No	77
03.03.2006
TÜRKİYE BÜYÜK MİLLET MECLİSİ BAŞKANLIĞINA
Maliye Bakanlığınca hazırlanarak Bakanlar Kurulunca 09.02.2006 tarihinde Türkiye Büyük Millet Meclisi Başkanlığına sunulan ve Başkanlıkça 20.02.2006 tarihinde Komisyonumuza havale edilen 1/1171 esas numaralı Değişik Adlar Altında İlave Ödemesi Bulunmayan Memurlara ve Sözleşmeli Personele Ek Ödeme Yapılması ile Bazı Kanun ve Kanun Hükmünde Kararnamelerde Değişiklik Yapılması Hakkında Kanun Tasarısı, Komisyonumuzun 28.02.2006 tarihinde yaptığı 48 inci birleşiminde, Hükümeti temsilen Maliye Bakanı Kemal UNAKITAN ile Maliye Bakanlığı, İçişleri Bakanlığı, Milli Savunma Bakanlığı, Tapu Kadastro Genel Müdürlüğü, Devlet Planlama Teşkilatı Müsteşarlığı ve Emniyet Genel Müdürlüğü temsilcilerinin katılımlarıyla incelenip görüşülmüştür.
25.06.2001 tarihinde kabul edilen Kamu Görevlileri Sendikaları Kanunu ile kamu görevlilerinin ortak ekonomik, sosyal ve meslekî hak ve menfaatlerini korumak ve geliştirmek amacıyla sendika kurabilmelerine imkan sağlanmıştır. Bu Kanun çerçevesinde Kamu İşveren Kurulu ile yetkili kamu görevlileri sendikaları ve bu sendikaların bağlı bulunduğu konfederasyonlar arasında kamu görevlileri için uygulanacak katsayı ve göstergeler, aylık ve ücretler, her türlü zam ve tazminatlar, fazla çalışma ücretleri, harcırah, ikramiye, lojman tazminatı, doğum, ölüm ve aile yardımı ödenekleri, tedavi yardımı ve cenaze giderleri, yiyecek ve giyecek yardımları ile bu mahiyette etkinlik ve verimlilik artırıcı diğer yardımları kapsayan konularda toplu görüşme yapılmaktadır.
Bu Kanun kapsamda kamu görevlilerinin mali ve sosyal haklarına ilişkin olarak ilk toplu görüşme 2002 yılında yapılmıştır. 2006 yılına ilişkin toplu görüşme süreci ise 15 Ağustos 2005 tarihinde başlamış ve 29 Ağustos 2005 tarihinde sona ermiştir. Bu süreç sonucunda kamu görevlilerinin mali ve sosyal haklarına ilişkin olarak aşağıda belirtilen hususlarda mutabakat sağlanmıştır. 29.08.2005 tarihli Mutabakat Metninde,
Aylık katsayılar kullanılmak suretiyle Ocak ve Temmuz aylarından geçerli olmak üzere % 2,5 oranlarında genel zam yapılması,
Genel zamma ilaveten çeşitli adlar altında ek ödeme almayan kurumlarda çalışan memurlara (temsil ve görev tazminatı alanlar ile kadro karşılığı sözleşmeli personel hariç) Ocak ayından itibaren 40 YTL ve Temmuz ayından itibaren ise bu meblağa 40 YTL daha ilave edilerek 80 YTL denge tazminatı ödenmesi, (Döner sermayeli kuruluşlarda aylık döner sermaye payı 40 ve/veya 80 YTL nin altında olan personel için aylık en az döner sermaye ödemesi ise ilgili kurumun havuzundan karşılanmak üzere bu tutarlara eşitlenecektir.)
Ayrıca, aile yardımı ödeneği gösterge rakamının 1.250 den 1.450 ye çıkarılması,
Sendika üyesi olan personele sendika aidatlarından kaynaklanan kayıplarını telafi amacıyla aylık 5 YTL ilave ödeme yapılmasını sağlayacak düzenlemeye gidilmesi,
399 sayılı Kanun Hükmünde Kararnameye tabi sözleşmeli personelin ücret skalasına ilişkin ayarlamalar ile sosyal yardımlar konusunda ilgili kamu idareleri tarafından çalışma yapılması,
kararlaştırılmıştır.
Mutabakata varılan hususlardan Ocak ve Temmuz aylarında yapılması öngörülen % 2,5 oranındaki genel zamma ilişkin düzenleme 2006 Yılı Merkezi Yönetim Bütçe Kanunu ile gerçekleştirildiğinden mutabakat metninde yer alan diğer hususlara yönelik olarak kanuni düzenlemeler yapılması gerekmektedir.
Tasarı ve gerekçesi incelendiğinde;
4688 sayılı Kamu Görevlileri Sendikaları Kanunu uyarınca Kamu İşveren Kurulu ile yetkili sendikalar ve bu sendikaların bağlı bulunduğu konfederasyonlar arasında sürdürülen 2006 yılına ilişkin toplu görüşme sonucunda, çeşitli adlar altında ek ödeme alamayan kurumlarda çalışan memurlara her ay Ocak ayından itibaren 40 YTL ve Temmuz ayından itibaren ise bu meblağa 40 YTL daha ilave edilerek 80 YTL ilave ödeme yapılması hususunda varılan mutabakat gereğince söz konusu ödemenin yapılmasına imkan tanındığı ve ödemeden kimlerin yararlanacağı ile bu ödemenin usul ve esaslarının düzenlenmesinin,
Yapılacak ek ödemeye hak kazanılmasında ve ek ödemenin tediyesinde aylıklara ilişkin hükümlerin uygulanacağının ve bu ödemeden damga vergisi hariç herhangi bir vergi ve kesinti yapılmayacağının, ayrıca bu ödemenin personelin mali haklarına bağlı olarak yapılmakta olan ödemelerin hesabında dikkate alınmamasının,
Genel ücret dengesinin sağlanabilmesine yönelik atılan adımın başarıya ulaşılabilmesi bakımından, halihazırda ilave ödemeden yararlanan personele 01.01.2006 tarihinden itibaren artış yapılabilmesinin Maliye Bakanlığının uygun görüşüne bağlanmasının,
Kadro karşılığı sözleşmeli personel hariç olmak üzere, çeşitli statülerde istihdam edilen sözleşmeli personele, sözleşme ücreti ile ilişkilendirilmeksizin, ilave zam tutarını aşmamak üzere ek ödeme yapılması konusunda ilgisine göre Yüksek Planlama Kurulu ile Bakanlar Kuruluna yetki verilmesinin,
Kamu İşveren Kurulu ile yetkili kamu görevlileri sendikaları ve bu sendikaların bağlı bulunduğu konfederasyonlar arasında sağlanmış olan mutabakat uyarınca, 4688 sayılı Kamu Görevlileri Sendikaları Kanunu hükümlerine göre kamu görevlileri sendikasına üye olup, kendisinden üyelik ödentisi kesilen kamu görevlilerine kesintinin yapıldığı her ay için 5 YTL tutarında ilave bir ödeme yapılmasının,
657 sayılı Devlet Memurları Kanununun 152 nci maddesi kapsamında düzenlenmiş olan özel hizmet tazminatı ile buna paralel olarak değişik adlarla düzenlenmiş bulunan tazminat oranlarında bazı iyileştirmeler sağlanmasının,
Her derece ve türdeki örgün ve yaygın eğitim kurumları ile kurs, seminer ve hizmet içi eğitimlerde görev yapan öğretmen veya diğer memurlara veyahut açıktan atanacaklara ödenmekte olan ek ders ücretlerinde günün koşulları ve mali imkanlar çerçevesinde artış yapılmasının,
657 sayılı Devlet Memurları Kanununun 202 nci maddesinde düzenlenmiş olan aile yardımı ödeneğinin hesabında dikkate alınacak gösterge rakamının 250 den, 1500 e yükseltilmesinin,
İşçilerde olduğu gibi, kamu görevlilerinin de üye oldukları sendikalara ödedikleri üyelik ödentilerinin gelir vergisi matrahından düşülmesine imkan sağlanmasının,
926 sayılı Türk Silahlı Kuvvetleri Personel Kanununun ek 17 nci maddesinin (C) fıkrasının birinci paragrafında, Genel Kurmay Başkanlığı, Milli Savunma Bakanlığı, Kuvvet Komutanlıkları, Jandarma Genel Komutanlığı ile Sahil Güvenlik Komutanlığı kadrolarında bulunan 657 sayılı Devlet Memurları Kanununa tabi olarak görev yapan memurlara, en yüksek Devlet Memuru aylığının (ek gösterge dahil) brüt tutarının % 35 ine kadar ödenen aylık ek özel hizmet tazminatının % 45 e yükseltilmesinin,
Mesai saatleri dışında, genel tatil günlerinde veya hafta sonu tatillerinde nöbet tutan adlî yargı hâkim, Cumhuriyet başsavcısı, Cumhuriyet başsavcıvekili ve Cumhuriyet savcılarına ve adlî yargıda bunlarla birlikte nöbet tutan adlî personele ödenmekte olan nöbet ücreti gösterge rakamlarının artırılmasının,
4954 sayılı Türkiye Adalet Akademisi Kanununun 37 nci maddesinin üçüncü fıkrasına göre Akademide görev yapan Genel Sekreterin altındaki idari personeline yapılan ek ödeme göstergesinin 1750 den 2000 e yükseltilmesinin,
Adli Tıp Kurumu personeline, personelin katkısı ile elde edilen döner sermaye gelirlerinden karşılanmak üzere yapılan ödemelerin artırılmasının,
öngörüldüğü anlaşılmaktadır.
Komisyonumuzda Tasarının geneli üzerinde yapılan müzakerelerde;
Ek ödemesi olmayan memurlara Kamu Personeli Kanun Tasarısı Taslağı kapsamında ek ödeme yapılmasının, kamu görevlileri arasındaki ücret farklılığının azaltılmasına katkı sağlayacağı,
Düzenleme ile öngörülen ücret iyileştirmesinin memur emeklilerine yansıtılmamasının büyük bir eksiklik olduğu, ek ödemelerin aylıklarda olduğu gibi emekliliğe de yansıtılması gerektiği,
Kamu kurum ve kuruluşlarında teknisyen, tekniker ve mimar, mühendis ve benzeri kadrolarda çalışmakta olan teknik personelin herhangi bir ek ödeme alamadığı, bu sebeple emniyet ve din hizmetleri sınıfında olduğu gibi anılan personele de ek özel hizmet tazminatının verilmesi gerektiği,
Diyanet İşleri Başkanlığı personelinin emsal kuruluşlara göre en az ücreti alan kurumlar arasında yer aldığı, söz konusu personelin özlük haklarının yetersizliği nedeniyle kurum değiştirmek için yoğun bir muvafakat talebinde bulunulduğu, bu sebeple söz konusu personelin tazminat oranlarında artış yapılmasının gerekli olduğu,
Kamu kurumlarında çalışan kamu görevlileri arasındaki ücret eşitsizliğini ortadan kaldırarak eşit işe eşit ücret verilmesinin sağlanması gerektiği,
Sendikalara devlet tarafından aidat ödemesi yapılmasının demokrasiyle bağdaşmayacağı, 5 YTL lik ödemenin devlet güdümlü sendikalaşmaya yol açacağı,
Emniyet mensuplarının emekli olduklarında maaşlarının yarıya yakın oranda düşmesi sebebiyle büyük mali sıkıntıya düştüğü, bu sorunu giderecek iyileştirmenin yapılması gerektiği,
Getirilen ek ödemeye konu meblağın ülkemiz şartlarına göre oldukça düşük kalacağı, öngörülen miktarın yeterli olmadığı,
Kurumlar arasındaki ücret farklılıklarının sorun olarak karşımıza çıktığı, ek ödeme almayan personele öngörülen ilave ödemenin, ücret farklılıklarının nispeten azaltılmasına katkı sağlayacağı,
Kamu görevlileri arasında ayrımcılık yapıldığı, özel hizmet tazminatından tüm kamu çalışanlarının yararlanmasına imkan sağlanması gerektiği,
Karayolları Genel Müdürlüğü, Devlet Su İşleri Müdürlüğü ve Tapu Kadastro Genel Müdürlüğündeki mühendis mimar, şehir ve bölge planlamacılarının çalışma şartlarının çok ağır olduğu, bu personelin haklarının korunması gerektiği,
şeklindeki görüş ve eleştirileri müteakip, Hükümet adına yapılan tamamlayıcı açıklamalarda ise;
2006 Yılına ilişkin yetkili kamu görevlileri sendikaları ile bunların bağlı olduğu konfederasyonlar ve kamu işveren kurulu arasında yapılan toplu görüşme süreci sonucunda kamu görevlilerinin mali ve sosyal haklarına ilişkin olarak varılan mutabakat gereğince ocak ve temmuz aylarında yapılması öngörülen genel zammın 2006 yılı Merkezi Bütçe Kanunu ile gerçekleştirildiği ve mutabakatta öngörülen diğer hususların bu tasarı ile düzenlendiği,
Tasarı ile ortalama maaşın 917.4 YTL, en düşük maaşın ise 717.4 YTL olacağı, ayrıca bazı hizmet sınıflarında görev yapan personelin mali haklarında bütçe imkanları çerçevesinde bir miktar artış yapılmasının sağlandığı,
Kamu hizmetlerinin daha etkin ve verimli sunulmasını hedefleyen ve kamuda çalışan personelin ücretlerinde dengeli bir yapının oluşmasını sağlayacak personel reformunun yapılması amacıyla Kamu Personel Kanun Tasarı Taslağı hazırlandığı ve yapılan reformlara paralel olarak Tasarının gündeme getirildiği,
Tasarı ile öngörülen düzenlemelerin bu reformun bir basamağı olarak ücret dengesini sağlamaya yönelik gayretlerin ilk adımını oluşturduğu, bu suretle personel reformunun da hedeflediği kamudaki ücret dengesizliğini gidermeye yönelik olarak, çeşitli adlar altında kurumsal ek ödemeleri bulunan personele göre daha düşük miktarda maaş alan memurların aylıklarında artış yapılmasının sağlandığı,
Tasarı ile ilave ödemesi bulunmayan kurumlarda çalışan ve yaklaşık 1 milyon 400 bin personele ek ödeme sağlanacağı,
Tasarının geneli üzerinde yapılan müzakereleri müteakip, Tasarı ve gerekçesi Komisyonumuzca da benimsenerek maddeleri üzerindeki görüşmelere geçilmiştir.
Tasarının;
Çerçeve 1 inci maddesi ile 375 sayılı Kanun Hükmünde Kararnameye eklenen ek 3 üncü maddesinin son fıkrası; kanun tekniğine uygunluk sağlanması ve uygulamada ortaya çıkabilecek tereddütleri önlemek amacıyla değiştirilmesi suretiyle,
1998-2005 yılları bütçe kanunlarında yer almasına rağmen Anayasa Mahkemesi tarafından bütçe kanunlarında düzenlenmemesi gerektiği gerekçesiyle iptal edilen hükme ilişkin düzenlemenin ilgili mevzuatında yapılması amacıyla; mevzuatı uyarınca diğer kurumlarda vekaleten veya geçici olarak görevlendirilen memurlar veya kamu görevlilerinin, vekaleten veya geçici olarak görev yaptıkları kurum personelinin yararlandığı her türlü tazminat, fazla çalışma ücreti ve diğer ödemelerden yararlanmamasını öngören düzenlemenin, ek 5 inci madde olarak 375 sayılı Kanun Hükmünde Kararnameye eklenmesini teminen çerçeve 1 inci maddesine eklenmesi suretiyle,
Merkezi sınav hizmeti veren ÖSYM Başkanlığınca gerçekleştirilen sınavlara yapılan başvuruların büyük bir bölümünün, Milli Eğitim Bakanlığına bağlı okul ve kurum müdürlüklerinde gerçekleştirilmesi sebebiyle, başvuru hizmet bedeli olarak tahsil edilen tutarların yarısının ilgili personele, diğer yarısının ise okul aile birliklerine ödenmesi amacına yönelik bir hükmün 375 sayılı Kanun Hükmünde Kararnameye geçici 9 uncu madde olarak eklenmesine yönelik düzenlemenin çerçeve 2 nci madde olarak metne eklenmesi ve diğer maddelerin teselsül ettirilmesi suretiyle,
Çerçeve 2 nci maddesi;
Öğretmen açığının hızla kapatılmasına yönelik olarak, Milli Eğitim Bakanlığında norm kadro sonucu ortaya çıkan öğretmen ihtiyacının kadrolu öğretmen istihdamı ile kapatılamaması hallerinde, öğretmenlerin de sözleşmeli olarak istihdam edilebilmelerine imkan sağlayan bir ibarenin eklenmesine yönelik olarak 657 sayılı Devlet Memurları Kanunun 4 üncü maddesinin (B) bendinin üçüncü fıkrasında değişiklik öngören hükmün (a) bendi olarak eklenmesi ve müteakip bentlerin teselsül ettirilmesi,
Bütçe kanunlarında 657 sayılı Devlet Memurları Kanununun 86 ncı maddesinin üçüncü fıkrasına göre açıktan vekil atanmasını Devlet Personel Başkanlığı ile Maliye Bakanlığının iznine tabi kılan düzenlemenin, Anayasa Mahkemesince bütçe kanunlarında düzenlenmemesi gerektiği ileri sürülerek iptal edilmesi sebebiyle, konunun ilgili mevzuatında düzenlenmesini teminen; mahalli idareler dışındaki kurum ve kuruluşlarda açıktan vekil atanması konusunun Maliye Bakanlığının iznine tabi kılınmasını öngören düzenlemenin 657 sayılı Devlet Memurları Kanunun 86 ncı maddesinin üçüncü fıkrasında yapılmasına yönelik hükmün (b) bendi olarak eklenmesi ve müteakip bentlerin teselsül ettirilmesi,
657 sayılı Devlet Memurları Kanunun 146 ncı maddesinin üçüncü fıkrasında kurumların davalarını sonuçlandıran avukat ve diğer ilgili personele verilecek vekalet ücretinin yıllık tutarının, 6000 gösterge rakamının memur aylıklarına uygulanan katsayı ile çarpımı sonucu bulunacak aylık brüt tutarın 12 katını geçemeyeceği, bu esasa göre yapılacak dağıtım sonunda artan miktarın merkezde bir hesapta toplanarak Maliye Bakanlığınca hazırlanacak bir yönetmeliğe göre diğer avukatlar arasında yukarıdaki miktarı aşmamak üzere eşit olarak dağıtılacağının hükme bağlandığı, söz konusu ücretlerin dağıtımından yararlanan personel için tek olan üst sınırın, hukuk müşavirleri ve avukatlar için 6.000 den 10.000 e yükseltilmesi amacıyla 657 sayılı Devlet Memurları Kanununun 146 ncı maddesinin üçüncü fıkrasında değişiklik yapan düzenlemenin, (c) bendi olarak eklenmesi ve müteakip bentlerin teselsül ettirilmesi,
(a) bendinin:
(1) numaralı alt bendine, teknik hizmetler sınıfında bulunan dört yıllık fakülte mezunu personelin özel hizmet tazminatı tutarının 100 YTL ye yükseltilmesine yönelik olarak 657 sayılı Kanunun 152 nci maddesinin II - Tazminatlar kısmının (A) Özel Hizmet Tazminatı bölümünün (c) bendinin (1) numaralı alt bendinde yer alan %145 ine ibaresinin % 155 ineşeklinde değiştirilmesini öngören hüküm ile aynı alt bende, 152 nci maddenin II - Tazminatlar kısmının (A) Özel Hizmet Tazminatı bölümünün (c) bendinin (1) numaralı alt bendinin sonuna, Devlet Su İşleri Genel Müdürlüğü, Karayolları Genel Müdürlüğü ile Tapu ve Kadastro Genel Müdürlüğünde mühendis, mimar ve şehir plancısı kadrolarında bulunanlara ayrıca artış yapılması amacına yönelik bir hükmün eklenmesi,
(2) numaralı alt bendine, 657 sayılı Kanunun 152 nci maddesinin Din Hizmetleri Tazminatı bölümünde din hizmetleri tazminatının artırılmasına yönelik düzenlemeden, Diyanet İşleri Başkanlığı Personelinin büyük bölümünün yararlanmasına rağmen, bir bölüm personelin yararlanamadığı, bu personele de ek ödeme yapılmasına yönelik bir hükmün 657 sayılı Kanunun 152 nci maddesinin II - Tazminatlar kısmının (C) Din Hizmetleri Tazminatı bölümünün sonuna (c) bendi olarak eklenmesi,
Hizmetin niteliği itibariyle birden fazla özel hizmet tazminatı verilmesi gereken durumlara açıklık getirilmesi amacıyla 657 sayılı Kanunun 152 nci maddesinin II - Tazminatlar kısmının son fıkrasında değişiklik öngören düzenlemenin (4) numaralı alt bent olarak eklenmesi,
ve (d) bendi olarak teselsül ettirilmesi,
(b) ve (c) bentlerinin, (e) ve (f) bentleri olarak teselsül ettirilmesi,
657 sayılı Kanunun (I) sayılı Ek Gösterge Cetvelinin I- Genel İdare Hizmetleri Sınıfı bölümünün (h) bendindeki ek gösterge rakamlarının; en az üç yıl süreli yükseköğrenim veren fakülte ve yüksek okulları bitirerek mesleğe özel yarışma sınavı ile giren ve belirli süre meslek içi eğitimden geçtikten sonra özel bir yeterlik sınavı sonunda atanan kariyer uzmanların ek gösterge rakamlarının artırılması amacıyla, sırasıyla 3000, 2200, 1600, 1500, 1200, 1100, 900 ve 800 olarak değiştirilmesine yönelik hükmün (g) bendi olarak eklenmesi,
İl idare kurulu üyesi olan bakanlık il müdürlerinin tümünün 3600 ek göstergeden faydalanmalarını teminen, 657 sayılı Kanuna ekli (II) sayılı Ek Gösterge Cetvelinin I- Başbakanlık ve Bakanlıklarda bölümünde değişiklik öngören düzenlemenin (h) bendi olarak eklenmesi,
Yüksek Öğretim Kurulu genel sekreter yardımcıları, Üniversitelerarası Kurul, Genel Sekreteri ve Yardımcıları, üniversite daire başkanları ve hukuk müşavirleri ile mesleğe özel yarışma sınavı ile giren ve belirli süreli meslek içi eğitimden sonra özel bir yeterlilik sınavı sonunda atanan bazı denetim elemanları ve kariyer uzmanlara da makam tazminatı verilmesi amacıyla 657 sayılı Kanununa Ekli (IV) sayılı Makam Tazminatı Cetvelinde değişiklik ve eklemeler öngören düzenlemenin (ı) bendi olarak eklenmesi,
ve 3 üncü madde olarak teselsül ettirilmesi suretiyle,
Çerçeve 3 üncü maddesi;
(a) fıkrasının, kanunların hazırlanmasında uygulanan esas ve usuller doğrultusunda çerçeve 4 üncü madde olarak yeniden düzenlenmesi,
(b), (c) ve (d) bendinin çerçeve 5 inci maddede (a), (b) ve (c) bentleri olarak düzenlenmesi ve (c) bendine, birinci sınıfa ayrılmış, bu sınıfa ayrıldığı tarihten itibaren de meslekte üç yılını doldurmuş, Yargıtay ve Danıştay üyeliğine seçilme hakkını kazanmış birinci sınıf hakim ve savcılar için belirlenmiş olan 5800 ek gösterge rakamının 6400 e yükseltilmesine yönelik, 2802 sayılı Hakimler ve Savcılar Kanununa Ekli I Sayılı Ek Gösterge Cetvelinin (c) sırasında değişiklik öngören düzenlemenin (2) numaralı alt bent olarak eklenmesi ve (c) bendi kapsamındaki 2802 sayılı Kanunun 54 üncü maddesinin son fıkrasında yer alan 1000 ve 500 rakamının 1500 ve 750 rakamı olarak değiştirilmesine yönelik hükmün, (1) numaralı alt bent olarak yeniden düzenlenmesi,
suretiyle,
Örgün ve yaygın eğitim kurumlarında görev yapan yönetici ve öğretmenlerin, ders saatlerinde standardı sağlamak üzere, haftalık ders saatlerini doldurduktan sonra, okuttukları her ders saati için ek ders ücreti almalarını teminen, 439 sayılı Milli Eğitim Bakanlığına Bağlı Yüksek ve Orta Dereceli Okullar Öğretmenleri ile İlkokul Öğretmenlerinin Haftalık Ders Saatleri ile Ek Ders Ücretleri Hakkında Kanunun 3 üncü, 6 ncı ve ek 1 inci maddelerinde değişiklik öngören düzenlemenin çerçeve 6 ncı madde olarak metne eklenmesi ve müteakip maddelerin teselsül ettirilmesi suretiyle,
Çerçeve 4 üncü maddesi, 7 nci madde olarak aynen,
Emekli pilot subaylardan emekli aylıkları kesilmek suretiyle Türk Hava Yollarında yeniden çalışmaya başlayanların Türk Hava Yollarında görev yapmalarının teşvik edilmesine yönelik olarak tedavi yardımından yararlanmaya devam etmelerine imkan sağlanması amacıyla, 5434 sayılı T.C. Emekli Sandığı Kanununun geçici 139 uncu maddesinin birinci fıkrasının (a) bendinde değişiklik öngören düzenlemenin çerçeve 8 inci madde olarak metne eklenmesi ve müteakip maddelerin teselsül ettirilmesi suretiyle,
Emniyet hizmetleri sınıflarına dahil kadrolar ile çarşı ve mahalle bekçisi kadro unvanı esas alınarak emekli aylığı ödenenlerden, emekli aylıklarıyla birlikte makam tazminatı ödenmesine hak kazanmamış olanların emekli aylıkları, çalışırken almakta oldukları aylıkların yaklaşık olarak yarı yarıya düşmesi nedeniyle emekli polis ve bekçilerin mali sıkıntıya girmesine neden olduğu, bu mağduriyetin giderilmesini teminen 5434 sayılı T.C. Emekli Sandığı Kanununa ek 81 inci madde eklenmesine yönelik düzenlemenin, çerçeve 9 uncu madde olarak metne eklenmesi ve müteakip maddelerin teselsül ettirilmesi suretiyle,
2002 yılından beri bütçe kanunlarında yer alan ancak, Anayasa Mahkemesince bütçe kanunlarında düzenlenmemesi gerektiği ileri sürülerek iptal edilen ve bu nedenle 2006 yılı Merkezi Yönetim Bütçe Kanununda yer verilmeyen; özel kanunlarla kamu tüzel kişiliğini haiz olarak kurulan kamu kurum ve kuruluşlarında, kendi özel mevzuatındaki hükümler uyarınca yapılacak temsil ve ağırlama giderlerine standart ve sınırlama getirilmesine yönelik hükmün, 631 sayılı Kanun Hükmünde Kararnameye 14/B maddesi olarak eklenmesine yönelik düzenlemenin çerçeve 10 uncu madde olarak metne eklenmesi ve müteakip maddelerin teselsül ettirilmesi suretiyle,
375 sayılı Kanun Hükmünde Kararnamenin 1 inci maddesinin (B) fıkrasında düzenlenen lojman tazminatına ilişkin düzenlemenin fiilen uygulanmaması dikkate alınarak, bu hükmün yürürlükten kaldırılması amacıyla, (3) numaralı bendi hariç, yürürlükten kaldıran düzenlemenin çerçeve 11 inci madde olarak metne eklenmesi ve müteakip maddelerin teselsül ettirilmesi suretiyle,
Yürürlüğe ilişkin 5 inci maddesi, metne yeni eklenen maddeler nedeniyle yeniden düzenlenmesi ve madde numarasının 12 olarak değiştirilmesi suretiyle,
Yürütmeye ilişkin 6 ncı maddesi, 13 üncü madde olarak aynen,
kabul edilmiştir.
Raporumuz, Genel Kurulun onayına sunulmak üzere yüksek başkanlığa saygıyla arz olunur.
AYRIŞIK OY
Hükümetin kamu görevlileri sendikalarıyla yaptığı toplantılar sonucunda belli konularda oy çokluğu ile alınan kararlar 29.8.2005 tarihli tutanakla saptanmış ve bunun sonucu olarak Değişik Adlar Altında İlave Ödemesi Bulunmayan Memurlara ve Sözleşmeli Personele Ek Ödeme Yapılması ile Bazı Kanun ve Kanun Hükmünde Kararnamelerde Değişiklik Yapılması Hakkında Kanun Tasarısı Parlamentoya gönderilmiştir.
Son toplantının tutanak tarihi 29.8.2005 olmasına karşın, Tasarı TBMM'ye 9.2.2006 tarihinde sevkedilmiştir. Bu gecikmenin kamu çalışanlarının aleyhine olduğu ve yürütme organı olan Hükümetin, kamu çalışanlarına karşı duyarsızlığını ısrarla koruduğunu göstermektedir.
Tasarının genel gerekçesinde, ...kamu görevlilerinin mali ve sosyal haklarına ilişkin olarak aşağıda belirtilen hususlarda ilk kez mutabakat sağlanmıştır denmektedir. Bu ifade, kamu görevlileri sendikalarıyla, Hükümetin yaptığı görüşmede taraflar arasında yüzde yüz uyumlu bir görüşmenin olduğunu çağrıştırmaktadır. Nitekim, Türk Dil Kurumuna göre mutabakat, Uyuşma, anlaşma, uzlaşma anlamına gelmektedir. Oysa Hükümet ile kamu görevlileri sendikaları arasında yüzde yüz bir anlaşma gerçekleşmemiş, bazı sendikalar karşı oy kullanmışlardır. Hükümetin kamuoyunu yanıltacak şekilde bir gerekçe ile Parlamentoya tasarı göndermesi siyasal etik açısından doğru bir uygulama olmamak gerekir.
Tasarıda, kamu görevlilerine ödenmesi öngörülen 40+40 YTL ile ilgili düzenleme çalışanların emekli aylıklarına yansımamaktadır. Bu da kamu çalışanlarının emekli olduklarında daha düşük emekli aylığı almalarına yol açmaktadır. Oysa yapılması gereken bu tür ödemenin emekli aylıklarıyla ilişkilendirilmesidir.
Çalıştıkları kurumlarda döner sermaye olanların, 40+40 ödemeyi döner sermayeden almaları öngörülmüştür. Ancak bazı kurumlarda döner sermayenin bu ödemeyi yapmaya yetmeyeceği açıktır. Bu durumda bazı kamu çalışanları, döner sermayenin yetersizliği nedeniyle 40+40 ek ödemeyi alamayacaklardır. Bu yanlışlığın da giderilmesi ve kamu çalışanları açısından uygulamada bir farklılığın yaratılmaması gerekir.
Tasarıyla, ek ödemesi ilgili bakanın onayına bağlanan ve bu konuyu yasal olarak düzenleyen uygulama değiştirilmekte ve alınacak tüm onaylarda Maliye Bakanlığının uygun görüşü zorunlu hale getirilmektedir. Bunun anlamı, ilgili Bakana verilen yetkinin, Maliye Bakanlığının denetimine ve uygunluğuna bağlanmasıdır ki, bu uygulama gerek devlet bürokrasisi ve gerekse siyasal etik açısından doğru değildir. Maliye Bakanının diğer bakanları denetlemesi anlamına gelen bu düzenlemenin değiştirilmesi gerektiği açıktır. Kuşkusuz ödemelerin disipline edilmesi gerekir. Farklı uygulamaların bürokraside dengelerin bozulmasına ve gereksiz personel kaymalarına yol açacağı bilinmektedir. Ama burada yetkinin Maliye Bakanına değil, yasal olarak bakanlıklar arası eşgüdümü sağlamakla yükümlü olan Başbakana verilmesi gerekir. Bu bağlamda Tasarıda kazanılmış hakları ihlal eden bir düzenlemeye de yer verilmiştir. Tasarıya göre, ilgili bakanın onaylayıp, kendi bakanlığındaki personele yaptığı bir ek ödeme artışı varsa, bu ödeme artışları, ...01.01.2006 tarihi ile bu maddenin yürürlüğe girdiği tarih arasında gerçekleştirilen değişiklikler uygulanmaz. Geriye dönük bir hak gaspı olan bu düzenleme Anayasaya açıkça aykırıdır.
Tasarıda, sendika üyesi olan personele, sendika aidatlarından kaynaklanan kayıplarını telafi amacıyla, aylık 5 YTL ilave ödeme yapılması öngörülmüştür. Demokrasiyi içine sindirmiş, demokrasiyi bir yaşam biçimi olarak benimsemiş hiçbir ülkede bu tür düzenlemelere yer verilmez, yer verilmemelidir de. Çünkü sendikaya üye olmak bir gönüllülük işidir. İşverenin primini ödediği bir sendika, çağdaş anlamda sendika olamaz. Diyet borcu olan bir sendika türü yaratmak, toplu görüşme masasına otururken, fazla talepte bulunmayın yoksa sizin sendika aidatlarınızı ödemem diyebilecek bir ortamı oluşturmak sendikacılıkla bağdaşmaz... Sivil toplum anlayışı ile bağdaşmaz... Bunu yapan iktidarın da demokrasi anlayışı doğal olarak sorgulanır... Tıpkı AKP'nin demokrasi anlayışının sorgulandığı gibi... Burada yapılması gereken tüm kamu çalışanlarına 5 YTL zam yapılmasıdır...
Öğretmen ihtiyacının kadrolu öğretmen istihdamıyla kapatılamaması hallerinde, sözleşmeli öğretmen istihdamına olanak sağlayacak bir düzenleme, verilen bir önerge ile tasarıya eklenmiştir. Bu konuda Millî Eğitim Bakanlığının yaptığı uygulama Danıştayca durdurulmuştur. Daha Danıştayın yürürlüğü durdurma gerekçesi dahi yayınlanmadan bu düzenlemenin yapılması, AKP İktidarının hukuku açıkça gözardı ettiğini göstermektedir. Öğretmenlik mesleği asli ve sürekli bir görevdir. Asli ve sürekli kamu hizmetlerinin ancak memur eliyle yapılacağı açıktır. Bu gerçek bilinmesine karşın, yanlışta ısrar edilmesi AKP'nin Millî Eğitimi de ciddiye almadığını göstermektedir.
Yürütme ve yürürlük maddeleri dahil, toplam 6 maddeden oluşan Tasarı, Plan ve Bütçe Komisyonunda görüşülürken, iktidar kanadınca 17 ayrı önerge verilmiş ve içeriği büyük ölçüde değişmiştir. Bu tutum, Hükümetin tasarı hazırlamada yeterince ciddi davranmadığını açıkça göstermektedir. İktidarın bu tutumunun sürekli olarak eleştirilmesine karşın, Hükümet bildiğini okumakta ısrarını sürdürmektedir. Bu tutum, İktidarın yasalaşma sürecini kısıtlandığını açıkça ortaya koymakta ve sağlıklı bir yasalaşma sürecini Hükümetin engellendiğini göstermektedir.
Madde 0001:
27.06.1989 tarihli ve 375 sayılı Kanun Hükmünde Kararnameye aşağıdaki ek maddeler eklenmiştir.
EK MADDE 3- Anayasa Mahkemesi, Yargıtay, Danıştay, Sayıştay, Yüksek Seçim Kurulu, Adalet Bakanlığı, İçişleri Bakanlığı (Kefalet Sandığı dahil), Milli Eğitim Bakanlığı, Bayındırlık ve İskan Bakanlığı, Ulaştırma Bakanlığı, Tarım ve Köyişleri Bakanlığı, Enerji ve Tabii Kaynaklar Bakanlığı, Kültür ve Turizm Bakanlığı, Çevre ve Orman Bakanlığı, Savunma Sanayii Müsteşarlığı, Avrupa Birliği Genel Sekreterliği, Diyanet İşleri Başkanlığı, Atatürk Kültür, Dil ve Tarih Yüksek Kurumu Başkanlığı ile bağlı kuruluşları, Türk Patent Enstitüsü Başkanlığı, GAP Bölge Kalkınma İdaresi Başkanlığı, Özel Çevre Koruma Kurumu Başkanlığı, Milli Savunma Bakanlığı Akaryakıt İkmal ve NATO POL Tesisleri İşletme Başkanlığı, Yükseköğretim Kurulu, üniversiteler ile yüksek teknoloji enstitüleri, Emniyet Genel Müdürlüğü, Devlet Su İşleri Genel Müdürlüğü, Karayolları Genel Müdürlüğü, Tapu ve Kadastro Genel Müdürlüğü, Orman Genel Müdürlüğü, Tarım Reformu Genel Müdürlüğü, Petrol İşleri Genel Müdürlüğü, Sosyal Hizmetler ve Çocuk Esirgeme Kurumu Genel Müdürlüğü, Basın-Yayın ve Enformasyon Genel Müdürlüğü, Gençlik ve Spor Genel Müdürlüğü, Vakıflar Genel Müdürlüğü, Sivil Havacılık Genel Müdürlüğü, Devlet Opera ve Balesi Genel Müdürlüğü, Devlet Tiyatroları Genel Müdürlüğü, Elektrik İşleri Etüt İdaresi Genel Müdürlüğü, İller Bankası Genel Müdürlüğü, Türkiye ve Orta-Doğu Amme İdaresi Enstitüsü Genel Müdürlüğü, Maden Tetkik ve Arama Genel Müdürlüğü, il özel idareleri ve belediyeler ile bunların bağlı kuruluşları, il özel idareleri ve belediyelerin kurdukları mahalli idare birlikleri ile Atatürk Orman Çiftliği Müdürlüğünün merkez ve taşra teşkilatı ile varsa bunların döner sermaye kadrolarında 657 sayılı Devlet Memurları Kanununa göre istihdam edilen memurlar ile aylıklarını 2802 sayılı Hakimler ve Savcılar Kanunu ve 2914 sayılı Yükseköğretim Personel Kanununa göre alanlara, subay, sözleşmeli subay, astsubay, sözleşmeli astsubay, uzman jandarma ve uzman erbaşlara, 01.01.2006 - 30.06.2006 tarihleri arasında 950 gösterge rakamının, 01.07.2006 tarihinden itibaren ise 1850 gösterge rakamının memur aylıklarına uygulanan katsayı ile çarpımı sonucu bulunacak tutarda her ay ek ödeme yapılır.
Birinci fıkra kapsamına giren personelden; her derece ve türdeki örgün ve yaygın eğitim kurumlarında görev yapan yönetici ve öğretmenler ile sosyal hizmet kuruluşlarında görev yapan öğretmenler hariç olmak üzere fiilen yapılmayan ders karşılığı ek ders ücretinden yararlananlara, bu Kanun Hükmünde Kararnamenin ek 2 nci maddesi, 19.06.1979 tarihli ve 2252 sayılı Kanunun 4 üncü maddesi, 16.04.2003 tarihli ve 4848 sayılı Kanunun 32 nci maddesinin üçüncü fıkrası, 01.05.2003 tarihli ve 4856 sayılı Kanunun 35 inci maddesinin üçüncü fıkrası, 22.02.2005 tarihli ve 5302 sayılı Kanunun 63 üncü maddesi, 10.11.2005 tarihli ve 5431 sayılı Kanunun 25 inci maddesinin son fıkrasında öngörülen ödemelerden yararlananlar ile makam, yüksek hakimlik, temsil veya görev tazminatından yararlananlara, kadro karşılığı sözleşmeli olarak istihdam edilenlere, bir kadroya açıktan, kurum içinden veya kurum dışından vekalet ettirilenlere vekalet edilen görev nedeniyle birinci fıkraya göre ödeme yapılmaz. Söz konusu ödemelerin ilgili mevzuatında yer alan hükümlere göre idari veya başka nedenlerle aylık veya dönemsel olarak ödenmemesi bu sürelerde birinci fıkraya göre ödeme yapılması sonucunu doğurmaz.
Birinci fıkrada sayılan personelden bir önceki yılda (2005 yılı dahil); 03.06.1938 tarihli ve 3423 sayılı Kanunun 1 inci maddesinin ikinci fıkrası, 21.12.1967 tarihli ve 969 sayılı Kanunun 3 üncü maddesinin son fıkrası, 04.11.1981 tarihli ve 2547 sayılı Kanunun 58 inci maddesi, 04.02.1983 tarihli ve 2797 sayılı Kanunun 55 inci maddesinin beşinci fıkrası, 24.05.1983 tarihli ve 2828 sayılı Kanunun 19 uncu maddesinin onbirinci fıkrası, 25.04.2001 tarihli ve 4652 sayılı Kanunun 29 uncu maddesinin son fıkrasında öngörülen ödemelerden yararlananlar ile 08.05.1991 tarihli ve 3717 sayılı Kanunun 2 nci maddesi uyarınca yol tazminatının yarısı olarak kamu bankalarına yatırılan tutarlardan ödeme yapılanlara, Bezm-i Alem Valide Sultan Vakıf Gureba Hastanesi döner sermaye gelirlerinden döner sermaye katkı payı ödenenlere birinci fıkraya göre ödeme yapılmaz. Ancak, bir önceki yılda söz konusu ödemelerden yararlananlar ile birinci fıkra kapsamına girmeyen personelden bir önceki yılda 14.04.1982 tarihli ve 2659 sayılı Kanunun 30 uncu maddesine göre ödeme yapılanlar ve Sağlık Bakanlığı merkez teşkilatı personeli hariç 04.01.1961 tarihli ve 209 sayılı Kanunun 5 inci maddesine göre ödeme yapılanlara, bu fıkrada sayılan hükümlere göre önceki yılda yapılmış olan ödemelerin toplam net tutarına, birinci fıkraya göre yapılması öngörülen ödemeler toplam net tutara ulaştıktan sonra birinci fıkraya göre ödeme yapılmaya başlanır. Aynı yıl içerisinde yukarıda belirtilen ödemelerden yararlananlara 15 Aralık tarihinde yapılacak ödeme bir sonraki yılın 1 Ocak-14 Ocak dönemini kapsamayacak şekilde gün hesabıyla ödenir. Bu şekilde yapılacak ödemeler, Sağlık Bakanlığına bağlı sağlık kurum ve kuruluşları ile Adli Tıp Kurumu kadrolarında bulunan personele döner sermaye bütçelerinden yapılır.
Birinci fıkraya göre yapılacak ödeme, bu maddenin yürürlük tarihinden önce hakları şahıslarına bağlı olarak saklı tutulanlar için şahsa bağlı haklardan sayılmaz, ilgili mevzuatı uyarınca fark tazminatı uygulamasından yararlanan personel bakımından önceki kadro veya pozisyonun ücretinin artırılması sonucunu doğurmaz. Bu ödeme, fark tazminatı uygulamasından yararlanan personel hakkında, yukarıdaki hükümler esas alınarak ilgililerin yeni kadrolarına ilişkin mali haklarının belirlenmesinde fark tazminatı hesabında dikkate alınmak suretiyle uygulanır.
Ek ödemenin hak kazanılmasında ve ödenmesinde aylıklara ilişkin hükümler uygulanır ve bu ek ödeme damga vergisi hariç herhangi bir vergi ve kesintiye tabi tutulmaz. Bu madde uyarınca yapılacak ek ödeme, ilgili mevzuatı uyarınca ödenmekte olan zam, tazminat, ödenek, döner sermaye payı, ikramiye, ücret ve her ne ad altında olursa olsun yapılan benzeri ödemelerin hesabında dikkate alınmaz.
Bu maddenin yürürlüğe girdiği tarihten itibaren; Sağlık Bakanlığının merkez teşkilatındaki personeline 04.01.1961 tarihli ve 209 sayılı Kanunun 5 inci maddesi, 02.09.1971 tarihli ve 1479 sayılı Kanunun 7 nci maddesinin üçüncü fıkrası, 10.10.1984 tarihli ve 3056 sayılı Kanunun 31 inci maddesinin birinci fıkrasının ikinci cümlesi, 09.01.1985 tarihli ve 3146 sayılı Kanunun 39 uncu maddesinin son fıkrası, 08.01.1986 tarihli ve 3254 sayılı Kanunun 32/D maddesi, 24.06.1994 tarihli ve 4009 sayılı Kanunun 56 ncı maddesinin (a) fıkrası, 09.12.1994 tarihli ve 4059 sayılı Kanunun ek 1 inci maddesi, 23.02.1995 tarihli ve 4077 sayılı Kanunun 29 uncu maddesi, 27.10.1999 tarihli ve 4458 sayılı Kanunun 222 nci maddesi, 02.05.2001 tarihli ve 4668 sayılı Kanunun 17 nci maddesinin beşinci fıkrası, 16.04.2003 tarihli ve 4848 sayılı Kanunun 32 nci maddesinin üçüncü fıkrası, 01.05.2003 tarihli ve 4856 sayılı Kanunun 35 inci maddesinin üçüncü fıkrası, 25.06.2003 tarihli ve 4904 sayılı Kanunun 15 inci maddesinin son fıkrası, 29.07.2003 tarihli ve 4958 sayılı Kanunun 17 nci maddesinin beşinci fıkrası ve 03.03.2004 tarihli ve 5102 sayılı Kanunun 5 inci maddesi kapsamında yapılan ödemelere ilişkin onaylarda Maliye Bakanlığının uygun görüşü alınmadan değişiklik yapılamaz. Söz konusu onaylarda, personele yapılan ödemelerin artırılması yönünde 01.01.2006 tarihi ile bu maddenin yürürlüğe girdiği tarih arasında gerçekleştirilen değişiklikler uygulanmaz.
Kadro karşılığı sözleşmeli personel hariç olmak üzere, çeşitli statülerde istihdam edilen sözleşmeli personele birinci fıkrada belirlenen tutarı aşmamak üzere ve bu madde hükümleri çerçevesinde, statüleri ve kurumları dikkate alınarak ödeme yapıp yapmamaya, sözleşme ücreti ile ilişkilendirilmeksizin yapılacak ek ödeme tutarını belirlemeye, ücretleri Yüksek Planlama Kurulu tarafından belirlenenler için bu Kurul, diğerleri için Bakanlar Kurulu yetkilidir. Ek ödeme tutarı damga vergisi hariç herhangi bir vergi ve kesintiye tabi tutulmaz.
Bu maddenin uygulamasına ilişkin olarak ortaya çıkabilecek tereddütleri gidermeye Maliye Bakanlığı yetkilidir.
EK MADDE 4- 25.06.2001 tarihli ve 4688 sayılı Kamu Görevlileri Sendikaları Kanunu hükümleri uyarınca kamu görevlileri sendikasına üye olup, kendisinden üyelik ödentisi kesilen kamu görevlilerine, anılan kesintinin yapıldığı her ay için 5 YTL tutarında sendika ödeneği verilir.
Bu ödeme, damga vergisi hariç herhangi bir vergi ve kesintiye tabi tutulmaz ve ilgili mevzuatı uyarınca ödenmekte olan zam, tazminat, ödenek, döner sermaye payı, ikramiye, ücret ve her ne ad altında olursa olsun benzeri ödemelerin hesabında dikkate alınmaz.
EK MADDE 5- 14.07.1965 tarihli ve 657 sayılı Kanunun ek 8 ve ek 9 uncu, 13.11.1996 tarihli ve 4208 sayılı Kanunun 3 üncü, 04.11.1981 tarihli ve 2547 sayılı Kanunun 38, 40 ve 41 inci maddelerine ve 13.10.1983 tarihli ve 2919 sayılı Kanun ile 17.08.1983 tarihli ve 2879 sayılı Kanuna göre görevlendirilenler ile güvenlik görevlileri ve sosyal hizmet kuruluşlarında görevlendirilen öğretmenler ile sağlık personeli hariç, ilgili mevzuatı uyarınca diğer kurumlarda vekaleten veya geçici olarak görevlendirilen ve kadro aylıklarını kendi kurum veya kuruluşlarından alan memurlar veya kamu görevlileri, vekaleten veya geçici olarak görev yaptıkları kurum personelinin yararlandığı ve ilgili mevzuatında söz konusu personele de ödenebileceği belirtilen her türlü tazminat, fazla çalışma ücreti ve diğer ödemelerden yararlanamazlar.
Madde 0002:
375 sayılı Kanun Hükmünde Kararnameye aşağıdaki geçici madde eklenmiştir.
GEÇİCİ MADDE 9- Yeni bir düzenleme yapılıncaya kadar, Öğrenci Seçme ve Yerleştirme Merkezi Başkanlığı tarafından yapılan merkezi sistem sınavlarında başvuru/tercih hizmetlerini yürütmek üzere Milli Eğitim Bakanlığına bağlı okul ve kurum müdürlükleri tarafından görevlendirilen personele, her bir başvuru kaydı için okul veya kurum müdürlüklerince adaydan alınacak başvuru/tercih hizmet bedelinin yarısı herhangi bir vergi ve kesintiye tabi tutulmaksızın ödenir. Anılan bedelin diğer yarısı ise okulların acil ihtiyaçlarında kullanılmak üzere okulun bağlı olduğu ilçe milli eğitim müdürlükleri nezdinde açılan hesaba aktarılır. Başvuru/tercih hizmet bedelinin tahsili ile personele yapılacak ödemeye ilişkin esas ve usûller Milli Eğitim Bakanlığı ve Öğrenci Seçme ve Yerleştirme Merkezi Başkanlığı arasında imzalanacak protokolle belirlenir.
Madde 0003:
14.07.1965 tarihli ve 657 sayılı Devlet Memurları Kanununun;
4 üncü maddesinin (B) bendinin üçüncü fıkrasına tercümanların; ibaresinden sonra gelmek üzere Milli Eğitim Bakanlığında norm kadro sonucu ortaya çıkan öğretmen ihtiyacının kadrolu öğretmen istihdamıyla kapatılamaması hallerinde öğretmenlerin; ibaresi eklenmiştir.
86 ncı maddesinin üçüncü fıkrasına kadrolara ibaresinden sonra gelmek üzere Maliye Bakanlığının izni (mahalli idarelerde izin şartı aranmaz) ile ibaresi eklenmiştir.
146 ncı maddesinin üçüncü fıkrasına 6000 gösterge rakamının ibaresinden önce gelmek üzere hukuk müşavirleri ve avukatlar için 10000, diğerleri için ibaresi eklenmiş ve dördüncü fıkrasında yer alan ödenekler ibaresi diğer ödemeler şeklinde değiştirilmiştir.
152 nci maddesinin II-Tazminatlar kısmının;
A. Özel Hizmet Tazminatı bölümünün (c) bendinin (1) numaralı alt bendinde yer alan % 145'ine ibaresi % 168'ine şeklinde değiştirilmiş ve aynı bendin sonuna aşağıdaki paragraf eklenmiştir.
Teknik Hizmetler Sınıfına dahil kadrolarda bulunan personelden açık çalışma mahallerinde fiilen çalışanlara, bulundukları kadrolar esas alınmak suretiyle, çalışılan her gün için belirlenecek oranlarda ve üçer aylık dönemler itibarıyla toplamı 60 puanı aşmayacak şekilde, dönem sonlarında ödenmek üzere ek özel hizmet tazminatı verilebilir.
C. Din Hizmetleri Tazminatı bölümünün (a) ve (b) bentlerinde yer alan % 140'ına, % 55'ine, % 53'üne ve % 49'una ibareleri sırasıyla, % 165'ine, % 80'ine, % 78'ine ve % 74'üne şeklinde değiştirilmiş ve söz konusu bölüme aşağıdaki (c) bendi eklenmiştir.
c. Diyanet İşleri Başkanlığı merkez ve taşra teşkilatının Genel İdare Hizmetleri Sınıfına dahil kadrolarında bulunup, (a) ve (b) bentlerinde sayılanlar dışında kalan personele ayrıca % 25'ine,
D. Emniyet Hizmetleri Tazminatı bölümünün (a) bendinin (2), (3),(4), (5), (6), (7), (8), (9) ve (10) numaralı alt bentlerinde yer alan tazminat oranları 25 er puan artırılmak suretiyle, (b) bendinde yer alan % 52'sine ibaresi ise % 72'sine şeklinde değiştirilmiştir.
Son fıkrasında yer alan (G bendi (c) sırasında sayılanlar hariç) ibaresi (C ve G bölümlerinin (c) bentlerinde sayılanlar hariç) şeklinde değiştirilmiştir.
176 ncı maddesinin birinci ve ikinci fıkraları aşağıdaki şekilde değiştirilmiştir.
Bu Kanunun 89 uncu maddesine göre kendilerine ders görevi verilenlere, ders saati başına gündüz öğretimi için 140, örgün ve yaygın eğitim kurumlarında yarıyıl ve yaz tatillerinde, cumartesi ve pazar günleri ile saat 18.00 den sonra başlayan öğretim faaliyetleri için 150 gösterge rakamının bu Kanuna göre belirlenen aylık katsayısı ile çarpımından oluşan miktar üzerinden ek ders ücreti ödenir.
Bu ücretler, özel eğitime muhtaç öğrencilerin eğitim ve öğretim gördüğü kurumlarda görevli öğretmen ve yöneticiler ile bu öğrencilere yönelik olarak açılan özel sınıf öğretmenlerine ve cezaevlerinde görevli öğretmenlere % 25 fazlasıyla ödenir.
202 nci maddesinin ikinci fıkrasında yer alan 250 rakamı 1500, 50 rakamı 250, 5 katına ibaresi ise 3 katına şeklinde değiştirilmiştir.
Ekli (II) sayılı Ek Gösterge Cetvelinin I- Başbakanlık ve Bakanlıklarda bölümünde yer alan Bakanlık İl Müdürü (Ankara, İstanbul, İzmir), Defterdar, Bayındırlık ve İskan Müdürü (Ankara, İstanbul, İzmir) ibaresi İl İdare Kurulu üyesi Bakanlık İl Müdürleri ile Ankara, İstanbul ve İzmir illerindeki diğer Bakanlık İl Müdürleri şeklinde değiştirilmiştir.
Ekli (IV) sayılı Makam Tazminatı Cetvelinin 8 inci sırasına aşağıdaki (d) bendi eklenmiştir.
d. En az dört yıl süreli yükseköğrenim veren fakülte veya yüksekokulları bitirmiş, mesleğe özel yarışma sınavıyla girerek belirli süreli meslek içi eğitimden sonra özel bir yeterlik sınavında başarılı olmuş, birinci dereceli kadroya atanmış ve doğrudan belediye başkanı veya genel müdür adına teftiş, denetim ve inceleme yetkisine sahip büyükşehir belediyeleri ile bunlara bağlı genel müdürlük müfettişleri ve büyükşehir belediye sınırları içindeki ilçe belediye müfettişleri 1.000
Madde 0004:
31.12.1960 tarihli ve 193 sayılı Gelir Vergisi Kanununun 63 üncü maddesinin birinci fıkrasının (4) numaralı bendinde yer alan Sendikalar Kanunu hükümlerine göre ibaresi Çalışanlar tarafından ilgili kanunlarına göre şeklinde değiştirilmiştir.
Madde 0005:
27.07.1967 tarihli ve 926 sayılı Türk Silahlı Kuvvetleri Personel Kanununun ek 17 nci maddesinin (C) fıkrasının birinci paragrafında yer alan % 35 ini ibaresi % 45 ini,, ikinci paragrafında yer alan 100 kişiyi ibaresi 200 kişiyi, son paragrafında yer alan yarısını ibaresi 2/3 ünü şeklinde değiştirilmiştir.
24.02.1983 tarihli ve 2802 sayılı Hakimler ve Savcılar Kanununun;
54 üncü maddesinin son fıkrasında yer alan 1000 rakamı 1500, 500 rakamı 750,
Ekli (I) Sayılı Ek Gösterge Cetvelinin (c) sırasında yer alan 5800 ek gösterge rakamı 6400,
olarak değiştirilmiştir.
23.07.2003 tarihli ve 4954 sayılı Türkiye Adalet Akademisi Kanununun 37 nci maddesinin üçüncü fıkrasında yer alan 1750 rakamı 2000 şeklinde değiştirilmiştir.
Madde 0006:
05.03.1964 tarihli ve 439 sayılı Milli Eğitim Bakanlığına Bağlı Yüksek ve Orta Dereceli Okullar Öğretmenleri ile İlkokul Öğretmenlerinin Haftalık Ders Saatleri ile Ek Ders Ücretleri Hakkında Kanunun;
3 üncü maddesinin (B) fıkrasında yer alan atelye ve meslek dersi ibaresi ders şeklinde değiştirilmiştir.
6 ncı maddesinin ikinci fıkrasında yer alan Orta dereceli okullarda ibaresi Örgün ve yaygın eğitim kurumlarında, altı saate kadar ibaresi 6 saat şeklinde değiştirilmiştir.
Ek 1 inci maddesinin son fıkrası Hazırlık ve plan çalışmaları karşılığında öğretmenlere, haftada 3 saati geçmemek kaydıyla, aylık ve ücret karşılığı okuttukları her 10 saat için 1 saat ek ders ücreti ayrıca ödenebilir. şeklinde değiştirilmiş ve aynı maddenin sonuna aşağıdaki fıkra eklenmiştir.
Yarıyıl ve yaz tatillerinde yapılan ders görevleri, ders görevinin yapılmış sayılacağı haller ile yüz yüze yapılan ders görevleri dışındaki ek ders görevleri hariç, örgün ve yaygın eğitim kurumlarında aylık karşılığı ders görevini doldurmayanlara ek ders ücreti ödenmez.
Madde 0007:
14.04.1982 tarihli ve 2659 sayılı Adli Tıp Kurumu Kanununun 30 uncu maddesi aşağıdaki şekilde değiştirilmiştir.
MADDE 30- Personelin katkısıyla elde edilen döner sermaye gelirlerinin en az % 35 i Adli Tıp Kurumu ve birimlerine malzeme, araç, gereç, araştırma ve döner sermayede görevli personel giderlerine ayrılır. Gelirin geri kalan kısmı Adli Tıp Kurumunda ve birimlerinde görevli personele; sınıfı, çalışma şartları, hizmet nitelikleri, hizmete katkısı, performansı ve benzeri hususlar dikkate alınarak Maliye Bakanlığının uygun görüşü üzerine çıkarılacak yönetmelikte tespit edilecek esaslara göre ödenebilir.
Yapılacak ödeme, ilgili personelin bir ayda alacağı aylık (ek gösterge dahil), yan ödeme ve her türlü tazminat (makam, temsil ve görev tazminatı hariç) toplamının;
Adli Tıp Kurumu Başkanı için % 500 ünü,
Başkan yardımcıları için % 475 ini,
İhtisas kurulu başkanları için % 450 sini,
İhtisas kurulu üyeleri ile grup başkanları için % 400 ünü,
İhtisas dairesi başkanları, uzman tabip, Tıpta Uzmanlık Tüzüğünde belirtilen dallarda bu Tüzük hükümlerine göre uzman olanlar ile uzman diş tabipleri için % 350 sini,
Asistan tabip, pratisyen tabip ve diş tabipleri için % 300 ünü,
Alanında doktora derecesi almış olan mühendis, psikolog, biyolog, kimyager ve eczacılar için % 250 sini,
Hizmetin niteliği itibarıyla görevin zorluk ve risk derecesi yüksek olduğu başkanlar kurulu kararı ile belirlenen personel ile otopsi görevlileri için % 200 ünü,
Diğer personel için % 150 sini,
geçemez.
Serbest çalışan sağlık personeline ikinci fıkrada belirtilen oranların yarısı uygulanır.
İkinci görev aylığı almak suretiyle çalışanlar, bu ödemeden yararlanamaz.
Madde 0008:
08.06.1949 tarihli ve 5434 sayılı Türkiye Cumhuriyeti Emekli Sandığı Kanununun geçici 139 uncu maddesinin birinci fıkrasının (a) bendi aşağıdaki şekilde değiştirilmiştir.
a. Emekli, adi malûllük veya vazife malûllüğü aylığı bağlanmış olanlar ile emekli aylığı almakta iken özelleştirme kapsam ve programına alınan kuruluşlarda görev almaları nedeniyle 21.04.2005 tarihli ve 5335 sayılı Kanunun 30 uncu maddesi gereğince emekli aylıkları kesilenler,
Madde 0009:
5434 sayılı Kanuna aşağıdaki ek madde eklenmiştir.
EK MADDE 81- Milli İstihbarat Hizmetleri ve Emniyet Hizmetleri Sınıfına dahil kadrolar ile çarşı ve mahalle bekçisi kadro unvanı esas alınarak emekli aylığı ödenenlerden emekli aylıklarıyla birlikte makam tazminatı ödenmesine hak kazanamamış olanlara, her ay emekli aylıklarıyla birlikte 100 YTL tutarında ayrıca ödeme yapılır.
Bu Kanun hükümlerine göre emekli aylığı bağlanmasından sonra sosyal güvenlik destek primi ödemek suretiyle çalışanlar dahil herhangi bir sosyal güvenlik kurumuna tabi olarak çalışanlara bu ödeme yapılmaz. Bu ödemeden yararlanma şartlarını kaybedenler en geç bir ay içinde durumu T.C. Emekli Sandığı Genel Müdürlüğüne bildirmekle yükümlüdür. Bu durumun ortaya çıktığı tarihi takip eden aybaşından itibaren ödemeye son verilir. Zamanında bildirimde bulunmayanlara yapılan ödemeler kanuni faizi ile birlikte geri alınır.
Birinci fıkra kapsamına girenlerden ölenlerin 67 nci maddede belirtilen aylığa müstahak dul ve yetimlerine 68 inci maddedeki oranlar üzerinden ödeme yapılır.
Bu ödemeler T.C. Emekli Sandığı tarafından ödenmesini izleyen iki ay içinde faturası karşılığında Hazineden tahsil edilir.
Madde 0010:
04.07.2001 tarihli ve 631 sayılı Kanun Hükmünde Kararnamenin 15 inci maddesinde yer alan en az üç yıl ibaresi en az iki yıl olarak değiştirilmiş, anılan maddenin sonuna iki yıl süreli yükseköğretim mezunu olanlardan emekli olanlar ile görevde bulunanlara, 15.04.2006 tarihinden önceki dönemler için geçmişe yönelik ödeme yapılmaz. Anılan cetvelin 8 inci sırasının (d) bendinde sayılan görevlere 31.12.2005 tarihinden önce atanmış olanlar ile bunlardan emekli olanlara bu bende göre makam tazminatı ödenmesinde söz konusu bentte öngörülen atama usûlüne ilişkin koşullar aranmaz. cümleleri ilave edilmiş ve anılan Kanun Hükmünde Kararnameye 14/A maddesinden sonra gelmek üzere aşağıdaki madde eklenmiştir.
MADDE 14/B- Özel kanunlarla kamu tüzel kişiliğini haiz olarak kurum, kurul, üst kurul, enstitü, teşebbüs, fon ve sair adlarla kurulmuş kamu kurum ve kuruluşlarında, kanunlarında aksine hükümler olsa dahi, kendi özel mevzuatındaki hükümler uyarınca yapılacak temsil ve ağırlama giderlerinin yıllık toplamı, başkan ile temsil yetkisini haiz olan personelin bir aylık ortalama net ücretinin iki katını geçemez. Temsil yetkisini haiz personelin unvan ve sayıları, karar organlarınca üyeler dahil toplam personel sayısının yüzde ikisini geçmemek üzere belirlenir.
Madde 0011:
375 sayılı Kanun Hükmünde Kararnamenin 1 inci maddesinin (B) fıkrası, (3) numaralı bendi hariç, yürürlükten kaldırılmıştır.
Madde 0012:
Bu Kanunun;
1 inci maddesi ile 375 sayılı Kanun Hükmünde Kararnameye eklenen ek 3 üncü madde 01.01.2006 tarihinden geçerli olmak üzere yayımı tarihinde,
1 inci maddesi ile 375 sayılı Kanun Hükmünde Kararnameye eklenen ek 4 üncü madde, 3 üncü maddesinin (f) bendi, 5 inci maddesinin (a) ve (c) fıkraları 15.01.2006 tarihinden geçerli olmak üzere yayımı tarihinde,
3 üncü maddesinin (e) bendi ile 7 nci ve 9 uncu maddeleri 01.04.2006 tarihinde,
6 ncı maddesi 01.07.2006 tarihinde,
3 üncü maddesinin (d), (g), (h) bentleri, 4 üncü maddesi, 5 inci maddesinin (b) fıkrası yayımını izleyen aybaşında,
Diğer hükümleri yayımı tarihinde,
yürürlüğe girer.
Madde 0013:
Bu Kanun hükümlerini Bakanlar Kurulu yürütür.
Yükleyen: yasinuzunoglu
