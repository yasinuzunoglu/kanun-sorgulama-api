4969 sayılı Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Yayımlandığı Resmî Gazete Tarihi: 12.08.2003
Yayımlandığı Resmî Gazete Sayısı: 25197
Kabul Tarihi	31.07.2003
T.C.
Başbakanlık
Kanunlar ve Kararlar Genel Müdürlüğü
Sayı	B.02.0.KKG.0.10/101-719/3406
24.07.2003
TÜRKİYE BÜYÜK MİLLET MECLİSİ BAŞKANLIĞINA
Maliye Bakanlığınca hazırlanan ve Başkanlığınıza arzı Bakanlar Kurulunca 22.07.2003 tarihinde kararlaştırılan Bazı Kanun ve Kanun Hükmünde Kararnamelerde Değişiklik Yapılmasına Dair Kanun Tasarısı ile gerekçesi ilişikte gönderilmiştir.
Gereğini arz ederim.
R. Tayyip Erdoğan
Başbakan
GENEL GEREKÇE
29.03.2003 tarihli ve 4833 sayılı 2003 Mali Yılı Bütçe Kanununun bazı bükümleri hakkında, Anayasa Mahkemesince 17.07.2003 tarihli Kararı ile yürürlüğü durdurma kararı verilmiştir. Bu Karar ile yürürlüğü durdurulan bazı hükümlerin ortadan kalkması, 2003 yılı bütçe gelir ve gider gerçekleşme tahminlerini olumsuz yönde etkileyebilecektir. Bu nedenle, yürürlüğü durdurulan bazı düzenlemeler ile ilgili kanunlarına taşınmasında fayda görülen hükümler, bu Kanun Tasarısıyla ilgili Kanunlarına taşınmakta veya bu Kanun Tasarısında geçici maddeler olarak düzenlenmektedir.
HÜKÜMETİN TEKLİF ETTİĞİ METİN
BAZI KANUN VE KANUN HÜKMÜNDE KARARNAMELERDE DEĞİŞİKLİK YAPILMASINA DAİR KANUN TASARISI
Madde 0001:
10.02.1954 tarihli ve 6245 sayılı Harcırah Kanununun;
10 uncu maddesinin (1) numaralı bendinin başına Kendi yazılı talepleri üzerine gönderilenler hariç olmak üzere; ibaresi eklenmiştir.
33 üncü maddesinin (b) fıkrasının son paragrafı aşağıdaki şekilde değiştirilmiştir.
Bu şekilde gündelik ödenenlerden, yatacak yer temini için ödedikleri ücretleri belgelendirenlere, belge bedelini aşmamak üzere, gündeliklerinin tamamına kadar olan kısmı ayrıca ödenir.
4 üncü maddesinin birinci fıkrasının (7) numaralı bendi ile aynı maddenin son fıkrası,
9 uncu maddesinin (a) bendi, 10 uncu maddesinin (1) numaralı bendinde yer alan yeniden veya ibaresi ile (2), (3) ve (4) numaralı bentleri, 11 inci maddesi, 56 ncı maddesinin (a) fıkrasında yer alan Re sen veya isteği üzerine emekliye ayrılan memur ve hizmetlilerle ibaresi ile ve cezaen olmamak üzere kurumlarınca vazifelerine son verilen hizmetlilere ibaresi ve aynı maddenin (c) fıkrası, 59 uncu maddesinin birinci fıkrasında yer alan ile 10 uncu maddenin 2 nci bendi kapsamına girenlerden 56 ncı maddede belirtilen süre içinde ikamet edecekleri yere taşınmayanlar, ibaresi yürürlükten kaldırılmıştır.
Madde 0002:
27.06.1989 tarihli ve 375 sayılı Kanun Hükmünde Kararnamenin l inci maddesine aşağıdaki (D) bendi eklenmiştir.
D) (A) bendi kapsamına giren personel ile kamu kurumlarında işçi olarak istihdam edilenlerden; emekliliğini isteyen veya emekliye sevk olunanlara, haklarında toptan ödeme hükümleri uygulananlara, emekli iken yeniden hizmete alındıktan sonra cezaen olmamak üzere görevlerine son verilenlere ve terhis olan yedek subaylara ve bunlardan görevde iken ölenlerin kanuni mirasçılarına damga vergisi hariç herhangi bir vergiye tabi tutulmaksızın 500 milyon lira tutarında tazminat ödenir.
Madde 0003:
04.07.2001 tarihli ve 631 sayılı Kanun Hükmünde Kararnameye 14 üncü maddesinden sonra gelmek üzere aşağıdaki 14/A maddesi eklenmiştir.
MADDE 14/A.- 10.02.1954 tarihli ve 6245 sayılı Harcırah Kanunu kapsamı dışında yer alan kamu kurum ve kuruluşlarında;
İstihdam edilme şekline bakılmaksızın; ilk defa veya yeniden göreve alınanlar ile bunların aile fertlerine ilk defa veya yeniden göreve alınma nedenlerine bağlı olarak harcırah ödenmez, bu amaçla başka bir adla ödeme yapılamaz.
İstihdam edilen personelden, kendilerinin yazılı talebi üzerine bu kurum ve kuruluşlar arasında veya bunların başka yerlerdeki birimleri arasında naklen ataması yapılanlara, mevzuatlarında bu atama için öngörülen harcırah ödenmez, bu amaçla başka bir adla ödeme yapılamaz.
Emekliliğini isteyen veya emekliye sevk olunan, haklarında toptan ödeme hükümleri uygulanan veya emekli iken yeniden hizmete alındıktan sonra vazifelerine son verilen personele, bu nedenlere bağlı olarak harcırah ödenmez; bunlara ilgili mevzuatında öngörülmesi kaydıyla damga vergisi hariç hiçbir vergiye tabi tutulmaksızın 500 milyon lirayı geçmemek üzere tazminat ödenebilir.
Yurt içi ve yurt dışı gündelik ödemeleri, emsali Devlet memurlarına 6245 sayılı Harcırah Kanunu uyarınca yapılan gündelik ödemelerinin birbuçuk katını geçemez. İlgili mevzuatında öngörülmüş olması halinde, bu kapsamda bulunanlardan yatacak yer temini için ödedikleri ücretleri belgelendirenlere bu belge karşılığı yapılan ödemeler bir buçuk katın hesabında dikkate alınmaz.
Diğer mevzuatın bu maddeye aykırı hükümleri uygulanmaz.
Madde 0004:
14.07.1965 tarihli ve 657 sayılı Devlet Memurları Kanununun 175 inci maddesinin ikinci fıkrası aşağıdaki şekilde değiştirilmiştir.
Kurum içinden veya diğer kurumlardan vekâlet edenlere vekâlet aylığı ile 152 nci madde uyarınca belirlenen zam ve tazminatların ödenebilmesi için, vekilin asilde aranan şartları taşıması ve atamanın asilin tabi olduğu usule göre yapılması zorunludur. Ancak, Bakanlar Kurulu kararı veya müşterek kararname ile atama yapılacak kadro ve görevlere vekalet edenlere bu ödemelerin yapılabilmesi için, asilde aranan şartları taşımaları kaydıyla atamanın ilgili Bakan tarafından yapılması yeterlidir.
Madde 0005:
02.02.1981 tarihli ve 2380 sayılı Belediyelere ve İl Özel İdarelerine Genel Bütçe Vergi Gelirlerinden Pay Verilmesi Hakkında Kanuna aşağıdaki geçici madde eklenmiştir.
GEÇİCİ MADDE 4.- 2003 yılının sonuna kadar, l inci maddede yer alan % 6 pay oranı% 5 olarak uygulanır.
Madde 0006:
27.06.1984 tarihli ve 3030 sayılı Büyük Şehir Belediyelerinin Yönetimi Hakkında Kanun Hükmünde Kararnamenin Değiştirilerek Kabulü Hakkında Kanuna aşağıdaki geçici madde eklenmiştir.
GEÇİCİ MADDE 9.- 2003 yılının sonuna kadar, 18 inci maddenin birinci fıkrasının (b) bendinde yer alan ve halen % 4,1 olarak uygulanan % 3 pay oranı % 3,5 olarak uygulanır.
Madde 0007:
13.12.1983 tarihli ve 181 sayılı Sağlık Bakanlığının Teşkilat ve Görevleri Hakkında Kanun Hükmünde Kararnameye aşağıda yer alan ek madde ve geçici madde eklenmiştir.
EK MADDE 1.- Bilimsel ve akademik nitelikleri dikkate alınarak Sağlık Bakanlığınca bilimsel nitelikli ve ruhsatlandırma komisyonlarında görevlendirilenlere, birim faaliyet bazında genel bütçe kanununa bağlı cetvelde, Türk Kodeksi Komisyonu toplantılarına katılacak komisyon üyelerine ödenmek üzere belirlenen ücretin dört katını geçmemek üzere ödeme yapılır. Bu ödemelerin usul, esas ve miktarları Maliye Bakanlığı ile Sağlık Bakanlığı tarafından müştereken belirlenir.
GEÇİCİ MADDE 9.- 2003 yılı sonuna kadar, Sağlık Bakanlığınca düzenlenecek veya onaylanacak her türlü ruhsatlandırma, ürün üretim ve satış izin belgesi ve mesul müdürlük belgesi ile permi ve sertifikalar üzerinden 50 milyon liradan az, 15 milyar liradan çok olmamak üzere Maliye Bakanlığının görüşü üzerine Sağlık Bakanlığınca belirlenecek tarifelere göre ruhsatlandırma bedeli alınır. Bakanlık Merkez Saymanlığınca tahsil edilen bu tutarın % 20 sini genel bütçeye gelir, % 80 ini ise özel gelir kaydedilmek suretiyle Bakanlığın ihtiyaçlarında (personel giderleri hariç) kullanılmak üzere anılan Bakanlık bütçesinin mevcut veya yeni açılacak tertiplerine özel ödenek kaydetmeye, özel ödenek kaydedilen bu tutarlardan harcanmayan kısmını ertesi yıl bütçesine devren özel gelir ve özel ödenek kaydetmeye Maliye Bakanı yetkilidir.
Madde 0008:
28.03.2002 tarihli ve 4749 sayılı Kamu Finansmanı ve Borç Yönetiminin Düzenlenmesi Hakkında Kanunun;
9 uncu maddesinin sonuna aşağıdaki fıkra eklenmiştir.
Türkiye Cumhuriyeti adına yabancı ülke ve kuruluşlara yapılacak savunma ve güvenlik amaçlı hibe ve yardımlarla ilgili görüşmelerde bulunmaya ve anlaşmalar imzalamaya, Cumhurbaşkanı ve Başbakanın yetkileri saklı kalmak kaydıyla, Bakanlar Kurulu kararı ile belirlenecek kişi ve kuruluşlar yetkilidir. Yabancı ülkelere bu amaçla verilecek hibe ve yardım karşılıkları Maliye Bakanlığı bütçesine konulacak ödenekten karşılanır. Söz konusu anlaşmalar Bakanlar Kurulu kararı ile yürürlüğe girer. Anlaşmada belirtilen nakdi hibe ve yardımlar bütçeye gider kaydedilerek T.C. Merkez Bankasında ilgili ülke âdına döviz cinsinden açılacak hesaba aktarılabilir. Ödemeler, anlaşma hükümleri çerçevesinde ve Maliye Bakanlığınca belirlenecek esaslar dahilinde ilgili hesaptan yaptırılır.
14 üncü maddesinin beşinci fıkrasına, aşağıda yer alan cümleler, onuncu fıkrasına giderler ibaresinden sonra gelmek üzere yılı bütçesinde yeterli ödeneği bulunması kaydıyla ibaresi eklenmiş; onbirinci fıkrasında yer alan yetersiz kalması halinde ibaresi yılı bütçesinde bulunmasına rağmen tahakkuk işlemlerinin tamamlanamadığı durumlarda olarak değiştirilmiştir.
Ancak, dış proje kredisi ve hibe kullanımlarından kaynaklanan, katma değer vergisi ve özel tüketim vergisi karşılığı iç kaynağın bulunamaması durumunda bu vergileri ve kur farklarından doğan maliyet artışlarını karşılamak amacıyla yılı yatırım programında yapılacak revizeler üzerine genel bütçeye dahil daireler ve katma bütçeli idareler bütçelerinin mevcut ya da yeni açılacak tertiplerine belirtilen vergiler ile maliyet artışlarını geçmemek üzere Ödenek eklemeye ve bütçeleştirmeye, yıl içinde hakedişlerden doğan ihtilaflar sonucu tahakkuk işlemlerinin tamamlanamaması nedeniyle harcanamayan miktarı ertesi yıl bütçesine devren ödenek kaydetmeye, devren ödenek kaydedilen miktarlardan projenin tamamlanması nedeniyle kullanılma imkanı kalmayan tutarları iptal etmeye, Maliye Bakanı yetkilidir.
16 ncı maddesinin sonuna aşağıdaki fıkra eklenmiştir.
Bu Kanun gereği imzalanan anlaşmalar 23.5.1928 tarihli ve 1322 sayılı Kanun hükümlerinden muaf olup Resmi Gazetede yayımlanmaz.
Geçici 5 inci maddesinden sonra gelmek üzere aşağıda yer alan geçici maddeler eklenmiştir.
GEÇİCİ MADDE 6.- Bakü-Tiflis-Ceyhan boru hattı projesi kapsamında;
Akdedilmiş olan ev sahibi ülke anlaşması, anahtar teslimi yapım sözleşmesi, hükümet garantisi anlaşması ve bu proje tahtındaki akdedilecek diğer anlaşmalarla ilgili belge ve sair dokümanların imzalanmasına,
(a) bendinde belirtilen anlaşmalar ile diğer ilgili belge ve anlaşmalarla sair dokümanlar tahtında Türkiye Cumhuriyeti ve ilgili kamu kurum ve kuruluşları tarafından taahhüt edilen her türlü ödeme, tamamlama, performans ve sair yükümlülüklerin ifasına yönelik olarak ilgili anlaşmalarda öngörülen taraflara garanti verilmesine, bahse konu taahhütlerin anlaşmalarda öngörüldüğü şekilde gereği gibi, kısmen ya da tamamen yerine getirilmemesi halinde ortaya çıkacak her türlü ödeme yükümlülüğünün Türkiye Cumhuriyeti adına garanti edilmesine,
(a) ve (b) bentlerinde belirtilen anlaşmalar ile diğer ilgili belge ve anlaşmalarla sair dokümanları imzalayan ve imzalayacak ilgili kamu kurum ve kuruluşlarının tespitine ve yetkilendirilmesine,
Bakanlar Kurulu yetkilidir.
GEÇİCİ MADDE 7.- Yürürlükten kaldırılan Dış Krediler Kur Farkı Fonu kapsamında doğmuş bulunan ve gerçekleştirilmesi gereken ödemeler, bu amaçla bütçeye konulacak ödeneklerle karşılanır.
Madde 0009:
4.11.1981 tarihli ve 2547 sayılı Yükseköğretim Kanununun 58 inci maddesinin (a) fıkrasının dördüncü paragrafı aşağıdaki şekilde değiştirilmiştir.
Her eğitim-öğretim, araştırma veya uygulama birimi veya bölümü ile ilgili öğretim elemanlarının katkısıyla toplanan döner sermaye gayrisafi hasılatının en az % 35 i o kuruluş veya birimin araç, gereç, araştırma ve diğer ihtiyaçlarına ayrılır. Kalan kısmı ise üniversite yönetim kurulunun belirleyeceği oranlar çerçevesinde bağlı bulunduğu üniversitenin bilimsel araştırma projeleri ile döner sermaye gelirinin elde edildiği fakülte, enstitü, yüksekokul, konservatuar ile uygulama ve araştırma merkezlerinde görevli öğretim elemanları ve aynı birimlerde görevli 14.07.1965 tarihli ve 657 sayılı Devlet Memurları Kanununa tabi personel arasında katkıları da dikkate alınmak suretiyle paylaştırılır. Öğretim üyeleri ile Üniversitelerarası Kurulun önerisi üzerine Yükseköğretim Kurulunca kabul edilen sağlık, teknik ve sanatla ilgili birimlerde görevli öğretim elemanlarına döner sermayeden bir ayda ayrılacak payın tutarı, bunların bir ayda alacakları aylık (ek gösterge dahil), yan ödeme, ödenek (geliştirme ödeneği hariç) ve her türlü tazminat (makam, temsil ve görev tazminatı hariç) toplamının iki katını, diğer öğretim elemanları için bir katını, 657 sayılı Kanuna tabi personel için ise % 80 ini geçemez. İşin ve hizmetin özelliği dikkate alınarak yoğun bakım, doğumhane, yeni doğan, süt çocuğu, yanık, diyaliz, ameliyathane, kemik iliği nakil ünitesi ve acil serviste çalışan sağlık personeli için % 80 oranı, ayrıca % 50 sine kadar artırılabilir. Şu kadar ki, öğretim üyelerine saat 16:00 dan önce olmamak üzere mesai saati dışında döner sermayeye yaptıkları doğrudan gelir getirici katkılarından dolayı ilave olarak ödenecek pay, almakta oldukları aylık (ek gösterge dahil), ödenek (geliştirme ödeneği hariç) ve her türlü tazminat (makam, temsil ve görev tazminatları hariç) toplamının on katını geçemez.
GEÇİCİ MADDE 1.- Maliye Bakanı, mülkiyeti Hazineye ait Ankara İli, Çankaya İlçesi, 5 inci Bölge, Dikmen Mahallesinde bulunan 3 pafta, 16743 ada, l parsel numaralı taşınmaz malı, üzerindeki muhdesatı ile birlikte 26.5.1927 tarihli ve 1050 sayılı Kanun, 8.9.1983 tarihli ve 2886 sayılı Kanun, 04.01.2002 tarihli ve 4734 sayılı Kanun ve 21.02.1967 tarihli ve 832 sayılı Kanunun vize ve tescile ilişkin hükümlerine tabi olmaksızın, mevcut haliyle ya da kat mülkiyeti veya kat irtifakı kurdurmak ya da 04.01.2002 tarihli ve 4734 sayılı Kanuna tabi olmaksızın yeni veya ilave inşaatlar yaptırmak suretiyle, tespit edeceği veya ettireceği rayiç bedel üzerinden peşin veya taksitle, T.C. Emekli Sandığı Genel Müdürlüğünün iştiraki olan Emek İnşaat ve İşletme Anonim Şirketi aracılığıyla satmaya, satış işlemleri ile ilgili olarak kamu kurum ve kuruluşları nezdinde Hazine adına her türlü işlemi yaptırmaya, satış bedelinin % 2 sini geçmemek üzere hizmet karşılığı olarak anılan şirkete yapılacak ödemeye esas oranı belirlemeye, satış işlemleri ile ilgili her türlü gider, masraf ve hizmet bedeli karşılığını Maliye Bakanlığı bütçesinden bu şirkete ödemeye yetkilidir. Satış bedellerinin tahsil edilen kısımlarından ilgili belediyeye % 2, büyükşehir belediyesine ise % l oranında pay verilir.
Bu taşınmaz mal ile ilgili olarak imar mevzuatındaki kısıtlamalar ile plan ve parselasyon işlemlerindeki askı, ilan ve itirazlara dair sürelere ilişkin hükümlere tabi olmaksızın, her ölçekteki imar planını yapmaya, yaptırmaya, değiştirmeye ve resen onaylamaya ve her türlü ruhsatı vermeye Bayındırlık ve İskan Bakanlığı yetkilidir. Plan hazırlama ve onaylama işlemleri Bayındırlık ve İskân Bakanlığının uygun görülen birimince, ruhsat ve plan uygulama işlemleri ise Bayındırlık ve İskân Bakanlığı il teşkilatınca yerine getirilir. Kesinleşen planlar ilgili belediyelere tebliğ edilir. Bu planların uygulanması zorunludur. Bu maddenin birinci fıkrasının uygulanmasına ilişkin usul ve esasları belirlemeye Maliye Bakanlığı, ikinci fıkrasının uygulanmasına ilişkin usul ve esasları belirlemeye ise Bayındırlık ve İskân Bakanlığı yetkilidir.
GEÇİCİ MADDE 2.- 2003 yılı sonuna kadar, 29.07.1970 tarihli ve 1319 sayılı Kanunun geçici 19 uncu maddesinde yer alan % 5 pay oranı % 4,5 olarak uygulanır.
GEÇİCİ MADDE 3.- 01.11.1983 tarihli ve 2937 sayılı Kanunun 10 uncu maddesi uyarınca, 2003 yılı sonuna kadar toplam 150 kişiyi geçmemek üzere ilave sözleşmeli personel istihdam edilebilir.
Madde 0010:
Bu Kanun 22.07.2003 tarihinden geçerli olmak üzere yayımı tarihinde yürürlüğe girer.
Madde 0011:
Bu Kanun hükümlerini Bakanlar Kurulu yürütür.
MADDE GEREKÇELERİ
Madde 0001:
Harcırah Kanununun 10 uncu maddesinin (1) numaralı bendinde yer alan hükme göre, kendi yazılı talepleri üzerine memuriyet yeri değiştirilen memur ve hizmetlilere de harcırah ödenmekte iken 2003 Mali Yılı Bütçe Kanununun 51 inci maddesinin (f) bendi uyarınca harcırah ödenmeyeceği hükme bağlanmış ancak, anılan bendin Anayasa Mahkemesince yürürlüğü durdurulmuştur.
Bu durumda, kurumlarca yapılması gerekli ve zorunlu bulunmayan, sadece ilgililerin kendi irade ve isteği üzerine yapılan naklen atamalar için Devlete herhangi bir mali külfet gelmesini önlemek amacıyla anılan (1) numaralı bendin başına söz konusu ifadenin eklenmesi suretiyle kendi yazılı talepleri üzerine atananlara harcırah ödenmemesi sağlanmaktadır.
Harcırah Kanununun 33 üncü maddesinin (b) fıkrasında yapılan değişiklik ile, anılan fıkrada sayılan denetim elemanlarına yatacak yer temini için gündeliklerin yarısına kadar yapılmakta olan ödeme, söz konusu denetim hizmetlerinin önemi ve sürekliliği göz önünde tutularak bu görevler için ortaya çıkan konaklama giderlerinin karşılanması amacıyla gündeliklerin tamamına kadar yükseltilmiştir.
Ayrıca, denetim elemanlarının teftiş, denetim, inceleme ve soruşturma için gittikleri yerlerde otel, pansiyon veya kamu misafirhanesi bulunmaması nedeniyle, konaklamak amacıyla Vergi Usul Kanununa göre fatura düzenlemek zorunda olmayan özel şahıslara ait ev ve pansiyon kiralama gibi yollara başvurmaları sebebiyle ortaya çıkan tereddütlerin giderilmesi amacıyla anılan fıkrada yer alan fatura ibaresi belge olarak değiştirilmiştir.
Diğer ülkeler ve özel sektör uygulamalarında da bulunmaması ve gelişen sosyal ve ekonomik koşullar nedeniyle ilk defa veya yeniden yapılan atamalar için harcırah verilmesine ihtiyaç kalmadığından, Harcırah Kanununun ilgili maddelerinde bu amaca yönelik değişiklikler yapılmaktadır.
Öte yandan, 6245 sayılı Kanunun 10 uncu ve 59 uncu maddelerine göre, emekli olan memur ve hizmetlilere, Türkiye dahilinde ikamet edeceklerini beyan ettikleri yere kadar sürekli görev yolluğu verilmekteydi. Ancak, kurumlarıyla ilişkisi sona eren personelin beyanlarının doğruluğunun araştırılması önemli bir iş yükü oluşturmakta ve bu nedenle beyanların tümünün araştırılmasına imkan bulunmamaktadır. Dolayısıyla, işlemlerin basitleştirilmesi, idarelerin iş yükünün azaltılması, gerçek dışı beyanlardan kaynaklanan sorumluluklara meydan verilmemesi ve gerçekleşmeyen beyanlara dayalı olarak yapılan harcırah ödemelerinin önlenmesi amacıyla, emeklilik ve 6245 sayılı Kanunun 10 uncu maddesinin (3) ve (4) numaralı bentleri ile anılan Kanunun 11 inci maddesinde belirtilen durumlarda ilgililere harcırah ödenmemesi amacıyla 6245 sayılı Kanunun 10 uncu maddesinin (2), (3) ve (4) numaralı bentleri ile 11 inci maddesi yürürlükten kaldırılmıştır.
Buna göre, Harcırah Kanununun 10 uncu maddesindeki hükümlerin değiştirilmesine paralel olarak Kanunun ilgili diğer maddelerinde de değişiklikler yapılmıştır.
Ayrıca, kendilerinin yazılı talebi üzerine atananlara harcırah verilmeyeceğine ilişkin Harcırah Kanununun 10 uncu maddesinde yapılan değişiklik sonucu becayiş olunanlara harcırah verilmeyeceği yönündeki mevcut hükme de gerek kalmamış ve ilgili hüküm yürürlükten kaldırılmış bulunmaktadır.
Madde 0002:
6245 sayılı Harcırah Kanunu uyarınca emekliliğini isteyen veya emekliye sevk olunanlara, haklarında toptan ödeme hükümleri uygulananlara, emekli iken yeniden hizmete alındıktan sonra cezaen olmamak üzere görevlerine son verilenlere ve terhis olan yedek subaylara Türkiye dahilinde ikamet edecekleri yere kadar harcırah verilmekte iken 2003 Mali Yılı Bütçe Kanununun 51 inci maddesinin (f) bendi uyarınca harcırah ödenmeyeceği ancak bu durumda olanlara yer değiştirme koşulu aranmaksızın 500 milyon lira ödeme yapılması öngörülmüştür. Ancak, Anayasa Mahkemesince bu hükmün yürürlüğünün durdurulması nedeniyle, yer değiştirme şartına bağlı olmaksızın tazminat şeklinde yapılması öngörülen bu hüküm, 375 sayılı Kanun Hükmünde Kararnamede düzenlemeye kavuşturulmaktadır.
Madde 0003:
6245 sayılı Harcırah Kanunu dışında bulunan tüm kamu kurum ve kuruluşlarında yapılmakta olan harcırah ödemelerine ilişkin düzenlemelerde belli bir bütünlük bulunmamaktadır. Madde ile 6245 sayılı Harcırah Kanununda yapılan değişikliklere paralel olarak, anılan Kanun dışında bulunan tüm kamu kurum ve kuruluşlarında da ilk defa veya yeniden göreve alınanlarla bunların aile fertlerine, kendilerinin yazılı talebi üzerine naklen ataması yapılanlara, emekliliğini isteyen veya emekliye sevk olunanlara, haklarında toptan ödeme hükümleri uygulanan veya emekli iken yeniden hizmete alındıktan sonra vazifelerine son verilenlere harcırah ödenmeyeceği hükme bağlanmaktadır. Diğer taraftan, kapsamdaki kurum ve kuruluşlarca yapılmakta olan harcırah ödemelerine ilişkin gündelikler de ayrı ayrı mevzuat tarafından belirlendiğinden, madde ile bu kamu kurum ve kuruluşlarınca yapılacak yurt içi ve yurt dışı gündelik ödemelerine de bir üst sınır getirilmektedir.
Madde 0004:
Maddede, 657 sayılı Devlet Memurları Kanunun 175 inci maddesinin uygulamasında, vekaleten atanan personele yapılacak ödemelere ilişkin ortaya çıkan tereddütlerin giderilmesine yönelik düzenleme yapılmaktadır.
Madde 0005:
Madde ile, 2003 Mali Yılı Bütçe Kanununun 51 inci maddesinin (v) fıkrasında yer alan ve 2003 yılı Şubat ayı gelirlerinin dağıtımından başlamak üzere yıl sonuna kadar 02.02.1981 tarihli ve 2380 sayılı Kanunun l inci maddesinde yer alan % 6 pay oranının % 5 olarak uygulanacağı belirtilen hükmün Anayasa Mahkemesince yürürlüğünün durdurulması nedeniyle, bütçe gelirlerinde meydana gelecek azalmayı önlemek amacıyla 2003 yılı sonuna kadar uygulanmak üzere 02.02.1981 tarihli ve 2380 sayılı Kanuna geçici madde olarak eklenmektedir.
Madde 0006:
Madde ile, 2003 Mali Yılı Bütçe Kanununun 51 inci maddesinin (y) fıkrasında yer alan ve 2003 yılı Şubat ayı gelirlerinin dağıtımından başlamak üzere yıl sonuna kadar, 27.06.1984 tarihli ve 3030 sayılı Kanunun 18 inci maddesinin birinci fıkrasının (b) bendinde yer alan ve halen %4,1 olarak uygulanan pay oranının %3,5 olarak uygulanacağı belirtilen hüküm, Anayasa Mahkemesince yürürlüğünün durdurulması nedeniyle, bütçe gelirlerinde meydana gelecek azalmayı önlemek amacıyla 2003 yılı sonuna kadar uygulanmak üzere 27.06.1984 tarihli ve 3030 sayılı Kanuna geçici madde olarak eklenmektedir.
Madde 0007:
Madde ile, 2003 Mali Yılı Bütçe Kanununun 35 inci maddesinin (e) fıkrasında, Sağlık Bakanlığının her türlü ruhsatlandırma, ürün üretim ve satış izin belgesi ve mesul müdürlük belgesi ile permi ve sertifikalar üzerinden alacağı gelirlere ilişkin ödenek işlemleri ile bilimsel ve akademik nitelikleri dikkate alınarak Sağlık Bakanlığınca bilimsel nitelikli ve ruhsatlandırma komisyonlarında görevlendirilenlere verilecek ücrete ilişkin esas ve usuller belirtilmektedir. Bu hükmün Anayasa Mahkemesince yürürlüğünün durdurulması nedeniyle düzenleme, redaksiyona tabi tutularak, 13.12.1983 tarihli ve 181 sayılı Kanun Hükmünde Kararnameye ek l inci madde ile geçici 9 uncu madde olarak aktarılmaktadır.
Madde 0008:
Bu bentte, 2003 Mali Yılı Bütçe Kanununun 24 üncü maddesinin (d) fıkrasında yer alan, Türkiye Cumhuriyeti adına yabancı ülke ve kuruluşlara yapılacak savunma ve güvenlik amaçlı hibe ve yardımlarla ilgili usul ve esaslara yer verilmektedir. Bu hüküm, 28.03.2002 tarihli ve 4749 sayılı Kanunun 9 uncu maddesinin sonuna fıkra olarak eklenmektedir.
28.03.2002 tarihli ve 4749 sayılı Kanunun 14 üncü maddesinin, ödenek üstü harcamaya imkan verebilecek ibareleri yürürlükten kaldırılmaktadır.
Ayrıca, 2003 Mali Yılı Bütçe Kanununun 24 üncü maddesinin (b) ve (c) fıkralarında yer alan, dış proje kredisi ve hibe kullanımlarından kaynaklanan, katma değer vergisi ve özel tüketim vergisi karşılığı iç kaynağın bulunamaması durumunda bu vergileri ve kur farklarından doğan maliyet artışlarını karşılamak amacıyla yılı yatırım programında yapılacak revizeler üzerine genel bütçeye dahil daireler ve katma bütçeli idareler bütçelerinin mevcut ya da yeni açılacak tertiplerine ödenek eklemeye ve bütçeleştirmeye, yıl içinde hakedişlerden doğan ihtilaflar sonucu tahakkuk işlemlerinin tamamlanamaması nedeniyle harcanamayan miktarı ertesi yıl bütçesine devren ödenek kaydetmeye, devren ödenek kaydedilen miktarlardan projenin tamamlanması nedeniyle kullanılma imkanı kalmayan tutarları iptal etmeye, Maliye Bakanının yetkili olduğunu belirten düzenleme de, 28.03.2002 tarihli ve 4749 sayılı Kanunun 14 üncü maddesinin beşinci fıkrasına eklenmektedir.
28.03.2002 tarihli ve 4749 sayılı Kanun gereğince imzalanan anlaşmaların 23.5.1928 tarihli ve 1322 sayılı Kanun hükümlerinden muafiyeti bu suretle Resmi Gazetede yayımlanmaması sağlanmaktadır.
2003 Mali Yılı Bütçe Kanununun 29 uncu maddesinde, Azeri ve Orta Asya petrollerinin ülkemiz üzerinden dünya pazarlarına aktarılması amacı ile planlanan Bakü-Tiflis-Ceyhan Boru Hattı Projesine ilişkin hüküm bulunmaktadır. Bu projeye ilişkin anlaşmalar tahtında ilgili petrol şirketleri konsorsiyumu, Projenin sahibi sıfatı ile üzerinde mutabık kalınacak sabit maliyetin finansmanını taahhüt etmekte ve karşılığında bir dizi garantiler talep etmektedir. Bu garantiler, üzerinde mutabık kalınan sabit fiyat ve süre içinde ve ilgili anlaşmalarda yer alan koşullara uygun olarak tesisin tamamlanması, aksi durumda tesisin tamamlanması için gerekli maliyet artışının karşılanması, ilgili anlaşmalar tahtında yükümlülüklerin ihlali nedeniyle ortaya çıkacak her türlü zarar ve ziyanın tazmini ve bunlar ile sınırlı olmamak kaydıyla ilgili anlaşmalar tahtındaki her türlü ödeme, performans ve sair yükümlülüklere ilişkin garantilerdir. Bu düzenleme ile anılan garantilerin bir yasal temele oturtulması amaçlanmıştır. Bu hüküm, 28.03.2002 tarihli ve 4749 sayılı Kanuna geçici 6 ncı madde olarak eklenmektedir. Diğer taraftan, 2003 Mali Yılı Bütçe Kanununun 26.e maddesinde, yürürlükten kaldırılan Dış Krediler Kur Farkı Fonu kapsamında doğmuş bulunan ve gerçekleştirilmesi gereken ödemelerin bu amaçla bütçeye konulacak ödeneklerle karşılanacağı belirtilmiştir. Bu hüküm de 28.03.2002 tarihli ve 4749 sayılı Kanuna, geçici 7 nci madde olarak eklenmektedir.
Madde 0009:
2003 Mali Yılı Bütçe Kanununun 51 inci maddesinin (p) fıkrasında yer alan hüküm ile 04.11.1981 tarihli ve 2547 sayılı Kanunun 58 inci maddesinin (a) fıkrasının dördüncü paragrafının uygulaması değiştirilmiş iken, Anayasa Mahkemesince bu hükmün yürürlüğü durdurulmuştur. 2547 sayılı Kanunun 58 inci maddesinin (a) fıkrasının dördüncü paragrafı, 2003 Mali Yılı Bütçe Kanununda yer alan ancak yürürlüğü durdurulan bu hüküm paralelinde uygulamada ortaya çıkan ihtiyaçlar da ilave edilmek suretiyle değişikliğe tabi tutulmaktadır.
Geçici Madde 1.- Maddede, 2003 Mali Yılı Bütçe Kanununun 50 nci maddesinde TBMM milletvekilli lojmanlarının satışına ilişkin düzenlemeler yer almaktadır. Bu hükmün. Anayasa Mahkemesince yürürlüğünün durdurulması nedeniyle bütçe gelirlerinde meydana gelecek azalmayı önlemek amacıyla, aynı bu Kanuna geçici madde olarak eklenmektedir.
Geçici Madde 2.- 2003 Mali Yılı Bütçe Kanununun 51 maddesinin (y) fıkrasındaki hüküm ile 29.07.1970 tarihli ve 1319 sayılı Emlak Vergisi Kanununun geçici 19 uncu maddesinde yer alan % 5 pay oranı % 4,5 olarak değiştirilmiştir. Ancak, bu hükmün Anayasa Mahkemesince yürürlüğünün durdurulması nedeniyle bütçe gelirlerinde meydana gelecek azalmayı önlemek amacıyla, aynı hüküm bu Kanuna geçici madde olarak eklenmektedir.
Geçici Madde 3.- Maddede yapılan düzenleme ile Milli İstihbarat Teşkilatına ait bina ve tesislerin fiziki güvenliğini sağlayan erbaş ve erlerin sayısında meydana gelen azalma nedeniyle, ortaya çıkan hizmet ihtiyacının ilave sözleşmeli personel istihdamı ile telafisi amaçlanmaktadır.
Madde 0010:
Yürürlük maddesidir.
Madde 0011:
Yürütme maddesidir.
Plan ve Bütçe Komisyonu Raporu
T.C.
Türkiye Büyük Millet Meclisi
Plan ve Bütçe Komisyonu
Esas No	1/653
Karar No	52
23.07.2003
TÜRKİYE BÜYÜK MİLLET MECLİSİ BAŞKANLIĞINA
Maliye Bakanlığınca hazırlanarak Bakanlar Kurulunca 24.07.2003 tarihinde Türkiye Büyük Millet Meclisi Başkanlığına sunulan ve Başkanlıkça 28.07.2003 tarihinde Komisyonumuza havale edilen 1/653 esas numaralı Bazı Kanun ve Kanun Hükmünde Kararnamelerde Değişiklik Yapılmasına Dair Kanun Tasarısı, Komisyonumuzun 30.07.2003 tarihinde yapmış olduğu 65 inci birleşiminde, Hükümeti temsilen Maliye Bakanı Kemal Unakıtan ile Maliye Bakanlığı, İçişleri Bakanlığı, Enerji ve Tabiî Kaynaklar Bakanlığı, Sağlık Bakanlığı, Hazine Müsteşarlığı, Devlet Planlama Teşkilatı Müsteşarlığı ve Devlet Personel Başkanlığı temsilcilerinin de katılımıyla incelenip görüşülmüştür.
Bilindiği gibi, Anayasa Mahkemesinin 17.07.2003 tarihli Kararı ile 29.03.2003 tarihli ve 4833 sayılı 2003 Mali Yılı Bütçe Kanununun bazı hükümlerinin yürürlüğü durdurulmuştur. Bu durum 2003 Mali Yılı bütçe gelir ve gider tahmin ve gerçekleşmeleri arasındaki ilişkilerin olumsuz etkilenmesi sonucunu ortaya çıkaracaktır. Bu çerçevede, yürürlüğü durdurulan hükümlerin ilgili kanunlarda düzenlenmesi zorunluluğu doğmuştur.
Tasarı ile;
İlgililerin kendi irade ve isteği üzerine yapılan naklen atamalar ile ilk kez ve yeniden yapılan atamalarda harcırah ödenmemesi,
Re sen veya isteği üzerine emekliye ayrılanlar ile emekli iken yeniden hizmete alındıktan sonra cezaen olmamak üzere Kurumlarınca vazifelerine son verilenlere ve terhis olan yedek subaylara ikamet edeceklerini beyan ettikleri yere kadar görev yolluğu ödenmesi uygulamasına son verilmesi, ancak bu durumda olanlara yer değiştirme koşulu aranmaksızın 500 milyon lira ödeme yapılması,
Denetim elemanlarına yatacak yer temini için gündeliklerinin yarısına kadar yapılmakta olan ödemenin, gündeliklerinin tamamına kadar yükseltilmesi,
Harcırah Kanunu kapsamı dışındaki tüm kamu kurum ve kuruluşlarında; ilk defa veya yeniden göreve alınanlarla bunların aile fertlerine, kendilerinin talebi üzerine naklen ataması yapılanlara harcırah ödenmemesi; emekliliğini isteyen veya emekliye sevk olunanlara, haklarında toptan ödeme uygulanan veya emekli iken yeniden hizmete alındıktan sonra vazifelerine son verilenlere yer değiştirme şartına bağlı olmaksızın 500 milyon lira ödeme yapılması,
Sözkonusu kapsamdaki kamu kurum ve kuruluşlarınca yapılmakta olan harcırah ödemelerine ilişkin yurtiçi ve yurtdışı gündelik ödemelerine de bir üst sınır getirilmesi,
Vekâleten atanan personele yapılacak ödemelere ilişkin ortaya çıkan tereddütlerin giderilmesine yönelik düzenleme yapılması,
Genel bütçe gelirlerinden Şubat ayından 2003 yılı sonuna kadar, il özel idarelerine ayrılan payın yüzde 6 yerine yüzde 5 olarak, büyükşehir belediyelerine ayrılan payın ise yüzde 3 yerine yüzde 3,5 olarak uygulanması,
Sağlık Bakanlığının her türlü ruhsatlandırma, ürün üretim ve satış izin belgesi ve mesul müdürlük belgesi ile permi ve sertifikalar üzerinden alacağı gelirlere ilişkin ödenek işlemleri ile bilimsel ve akademik nitelikleri dikkate alınarak Sağlık Bakanlığınca bilimsel nitelikli ve ruhsatlandırma komisyonlarında görevlendirilenlere verilecek ücrete ilişkin esas ve usullerin belirlenmesi,
Türkiye Cumhuriyeti adına yabancı ülke ve kuruluşlara yapılacak savunma ve güvenlik amaçlı hibe ve yardımlarla ilgili usul ve esaslara yer verilmesi,
Dış proje kredisi ve hibe kullanımlarından kaynaklanan, katma değer vergisi ve özel tüketim vergisi karşılığı iç kaynağın temini amacıyla bütünleştirilmeye ilişkin düzenleme yapılması,
Bakü - Tiflis - Ceyhan boru hattı projesi kapsamında Bakanlar Kurulu kararı ile yapılacak işlemlerin belirlenmesi,
Milletvekili lojmanlarının satışı konusunda Maliye Bakanlığının yetkili kılınması,
Millî İstihbarat Teşkilatına ait bina ve tesislerin güvenliği için 2003 yılı sonuna kadar 150 kişiyi geçmemek üzere ilave sözleşmeli personel istihdam edilmesi,
öngörülmektedir.
Komisyonumuzda Tasarının geneli üzerinde yapılan görüşmelerde;
Vergi gelirlerinden belediyelere ayrılan paylarda yapılan kısıntıların belediyelerin finansman yönünden olumsuz etkilenmesine ve hizmetlerinin aksamasına neden olacağı,
Lojmanların satışının yerinde olduğu ancak satış işlemlerinin mevcut mevzuat çerçevesinde yapılarak bu işlemlerin denetim dışında kalmasına fırsat verilmemesi,
Sözkonusu taşınmazla ilgili olarak, imar mevzuatındaki kısıtlamalara tabi olmaksızın her ölçekteki imar planını yaptırma ve buna ilişkin diğer hususlarda çeşitli bakanlıklara yetki verici düzenlemeler yapılmasının, mevcut imar sistemimizi bozarak sadece bir parsel için yoğunluğu arttıracak şekilde farklı bir imar düzeni oluşturulmasının uygun olmayacağı,
Bütçe Kanunlarında Anayasaya uygun olmayan düzenlemelerin ilgili kanunlarında yapılmasının memnuniyetle karşılandığı,
ifade edilmiştir.
Komisyonumuzda bu görüşmeleri takiben Tasarı ve gerekçesi Komisyonumuzca da benimsenerek maddelerin görüşülmesine geçilmiştir.
Tasarının;
1 inci maddesi; (a) ve (c ) bentlerinin kanun tekniğine uygun olarak yeniden düzenlenmesi ve çeşitli maddelerde yer alan ibarelerin metinlerden çıkarılmasına ilişkin düzenlemelerin 1 inci maddeye (d) bendi olarak eklenmesi suretiyle,
2 nci maddesi; (D) bendi Kamu İktisadi Teşebbüslerinde sözleşmeli olarak istihdam edilen personelin de emekli olması durumunda 500 milyon liralık ödemeden yararlanmalarını sağlayacak şekilde düzenlenmesi suretiyle,
3 üncü maddesi aynen,
4 üncü maddesi; metinden çıkarılması suretiyle,
Diğer hizmet sınıflarına paralel olarak sağlık hizmetleri sınıfında yüksek öğrenim mezunları için ayrı ek gösterge belirlenmesini temin eden bir hükmün metne yeni 4 üncü madde olarak ilave edilmesi suretiyle,
Devlet Planlama Teşkilatı Genel Sekreterinin ek göstergesi ve makam tazminatının Genel Müdürler için belirlenen rakama yükseltilmesi ve Başbakan Müşavirlerinin Makam Tazminatı Cetvelinin (4/a) bendine dahil edilmesini düzenleyen bir hükmün metne yeni 5 inci madde olarak ilave edilmesi suretiyle,
5 ve 6 ncı maddeler 6 ve 7 nci maddeler olarak aynen,
7 nci maddesi ile 181 sayılı Sağlık Bakanlığı Teşkilat ve Görevleri Hakkında Kanun Hükmünde Kararnameye eklenen Ek 1 inci maddede üzere ibaresinin için olarak redaksiyona tabi tutulması suretiyle, 8 inci madde olarak,
181 sayılı Kanuna eklenen Geçici 9 uncu maddenin kanun yapma tekniğine uygun olarak 9 uncu madde olarak düzenlenmesi suretiyle,
8 inci maddesi (c ) bendi, Bakü - Tiflis - Ceyhan boru hattı ile ilgili hüküm 4749 sayılı Kanuna dahil edildiğinden sözkonusu kanundaki Bakü-Tiflis-Ceyhan boru hattı ile ilgili olarak yer alan istisnanın metinden çıkarılması suretiyle 10 uncu madde olarak,
4749 sayılı Kanuna Geçici madde eklenmesini düzenleyen 8 inci maddenin (d) bendinin kanun yapma tekniğine uygun olarak ayrı madde halinde düzenlenmesi suretiyle 11 inci madde olarak,
9 uncu maddesi; döner sermaye gelirlerinin tahakkuk, takip ve tahsilinde fiilen görev yapan döner sermaye işletme müdürlüğü ve döner sermaye saymanlık personeline de katkı payı ödemesi konusuna açıklık getirilmesi için metne ilave edilmesi suretiyle 12 nci madde olarak,
Türkiye İş Kurumu Kanununda Daire Başkanı ve daha üst görevde bulunanların durumlarına uygun bir kadroya atanıncaya kadar herhangi bir süre konulmadan şahsa bağlı kadroda kalmaları ile ilgili düzenleme en geç bir yıl içerisinde durumlarına uygun kadroya atanmalarını sağlayacak şekilde değiştirilmesi suretiyle metne yeni 13 üncü madde olarak ilave edilmesi suretiyle,
4956 sayılı Kanunun bazı maddelerinin yürürlük tarihinin uygulamada yorum farklılıklarına ve sorunlara neden olmaması için tereddüt konusu olabilecek maddelerinin yürürlük tarihlerine açıklık getiren bir hükmün metne yeni 14 üncü madde olarak ilave edilmesi suretiyle,
Bankalarda görev yapan Genel Müdürlerin görev sürelerini belirlemeye yönelik mevzuatta düzenleme bulunmadığından bu paralelde Vakıflar Bankası Türk Anonim Ortaklığı Kanununun 16 ncı maddesinin değiştirilmesini düzenleyen hükmün metne yeni 15 inci madde olarak ilave edilmesi suretiyle,
Geçici 1, 2 ve 3 üncü maddeler aynen,
Yürürlüğe ilişkin 10 uncu maddesi metne yeni ilave edilen maddelerin farklı yürürlük tarihleri olması nedeniyle buna paralel olarak yeniden düzenlenmesi suretiyle 16 ncı madde olarak,
Yürütmeye ilişkin 11 inci maddesi 17 nci madde olarak,
kabul edilmiştir.
Raporumuz, Genel Kurulun onayına sunulmak üzere Yüksek Başkanlığa saygı ile arz olunur.
KARŞI OY YAZISI
Tasarı 2003 yılı Bütçe Kanununun çeşitli maddelerine ilişkin olarak Anayasa Mahkemesince verilen yürütmeyi durdurma kararı üzerine hazırlanmıştır.
Tasarıya aşağıdaki nedenlerle katılmıyoruz.
Vergi gelirlerinden belediyelere ayrılan payın oranının % 6 dan % 5 e, büyükşehir belediyelerine ayrılan payın da % 4.1 den % 3.5 e indirilmesi belediyeleri finansman yönünden olumsuz etkileyecek ve yerel yönetimlerin sundukları hizmetlerin aksamasına neden olacaktır. Bütçe dengelerinin tutturulabilmesi için yerel yönetimlerin gelirlerinden kısıntı yapılması doğru değildir.
TBMM lojmanlarının satılması doğru bir karardır. Ancak anılan lojmanların bulunduğu Hazine taşınmazının satışına ilişkin olarak yapılması öngörülen düzenlemelerden
Satış işlemlerinin Muhasebei Umumiye Kanunu, 2886 ve 4734 sayılı İhale Kanunları ile 832 sayılı Kanunun vize ve tescile ilişkin hükümlerine tâbi tutulmaması,
Anılan taşınmazla ilgili olarak imar mevzuatındaki kısıtlamalara tâbi olmaksızın her ölçekteki imar planını yaptırma ve buna ilişkin diğer hususlarda çeşitli bakanlıklara yetki verici düzenlemeler yapılmasını doğru bulmuyoruz.Sözkonusu taşınmazın mevcut yasalar çerçevesinde de satışı mümkündür. Tasarının öngördüğü düzenlemeler bu işlemlerin denetim dışında kalmasına ve mevcut imar sistemimizi bozarak sadece bir parsel için yoğunluğu artıracak şekilde farklı bir imar düzeni oluşturulmasına yol açmaktadır. Bu durum Anayasanın eşitlik ilkesine aykırıdır.
Emekli olan personele yapılan harcırah ödemesinin kaldırılarak, yerine 500 milyon lira tutarında tazminat ödemesi konulması sosyal devlet elkesine aykırıdır. Ayrıca tazminat bir zararın karşılığı olarak ödenir. Emeklilik halinde bir zarardan söz edilemeyeceğine göre düzenleme bu yönüyle de doğru değildir.
Tasarının yürürlük tarihinin geçmişe yönelik olarak 22.07.2003 olarak belirlenmesi de Anayasaya aykırıdır.
Madde 0001:
10.02.1954 tarihli ve 6245 sayılı Harcırah Kanununun;
10 uncu maddesinin (1) numaralı bendinin başına Kendi yazılı talepleri üzerine gönderilenler hariç olmak üzere; ibaresi eklenmiş ve aynı bentte yer alan yeniden veya ibaresi metinden çıkarılmıştır.
33 üncü maddesinin (b) fıkrasının son paragrafı aşağıdaki şekilde değiştirilmiştir.
Bu şekilde gündelik ödenenlerden, yatacak yer temini için ödedikleri ücretleri belgelendirenlere, belge bedelini aşmamak üzere, gündeliklerinin tamamına kadar olan kısmı ayrıca ödenir.
4 üncü maddesinin birinci fıkrasının (7) numaralı bendi ile ikinci fıkrası, 9 uncu maddesinin (a) bendi, 10 uncu maddesinin (2), (3) ve (4) numaralı bentleri, 11 inci maddesi, 56 ncı maddesinin (c) bendi yürürlükten kaldırılmıştır.
56 ncı maddesinin (a) bendindeki Re sen veya isteği üzerine emekliye ayrılan memur ve hizmetlilerle ibaresi ile ve cezaen olmamak üzere kurumlarınca vazifelerine son verilen hizmetlilere ibaresi, 59 uncu maddesinin birinci fıkrasında yer alan ile 10 uncu maddenin 2 nci bendi kapsamına girenlerden 56 ncı maddede belirtilen süre içinde ikamet edecekleri yere taşınmayanlar, ibaresi madde metinlerinden çıkarılmıştır.
Madde 0002:
27.06.1989 tarihli ve 375 sayılı Kanun Hükmünde Kararnamenin 1 inci maddesine aşağıdaki (D) bendi eklenmiştir.
D) (A) bendi kapsamına giren personel ile 22.1.1990 tarihli ve 399 sayılı Kanun Hükmünde Kararnameye ekli (II) sayılı cetvelde yer alan personel ve kamu kurumlarında işçi olarak istihdam edilenlerden; emekliliğini isteyen veya emekliye sevk olunanlara, haklarında toptan ödeme hükümleri uygulananlara, emekli iken yeniden hizmete alındıktan sonra cezaen olmamak üzere görevlerine son verilenlere ve terhis olan yedek subaylara ve bunlardan görevde iken ölenlerin kanuni mirasçılarına damga vergisi hariç herhangi bir vergiye tâbi tutulmaksızın beşyüz milyon lira tutarında tazminat ödenir.
Madde 0003:
04.07.2001 tarihli ve 631 sayılı Kanun Hükmünde Kararnameye 14 üncü maddesinden sonra gelmek üzere aşağıdaki 14/A maddesi eklenmiştir.
MADDE 14/A- 10.2.1954 tarihli ve 6245 sayılı Harcırah Kanunu kapsamı dışında yer alan kamu kurum ve kuruluşlarında;
İstihdam edilme şekline bakılmaksızın; ilk defa veya yeniden göreve alınanlar ile bunların aile fertlerine ilk defa veya yeniden göreve alınma nedenlerine bağlı olarak harcırah ödenmez, bu amaçla başka bir adla ödeme yapılamaz.
İstihdam edilen personelden, kendilerinin yazılı talebi üzerine bu kurum ve kuruluşlar arasında veya bunların başka yerlerdeki birimleri arasında naklen ataması yapılanlara, mevzuatlarında bu atama için öngörülen harcırah ödenmez, bu amaçla başka bir adla ödeme yapılamaz.
Emekliliğini isteyen veya emekliye sevk olunan, haklarında toptan ödeme hükümleri uygulanan veya emekli iken yeniden hizmete alındıktan sonra vazifelerine son verilen personele, bu nedenlere bağlı olarak harcırah ödenmez; bunlara ilgili mevzuatında öngörülmesi kaydıyla damga vergisi hariç hiçbir vergiye tâbi tutulmaksızın beşyüz milyon lirayı geçmemek üzere tazminat ödenebilir.
Yurt içi ve yurt dışı gündelik ödemeleri, emsali Devlet memurlarına 6245 sayılı Harcırah Kanunu uyarınca yapılan gündelik ödemelerinin birbuçuk katını geçemez. İlgili mevzuatında öngörülmüş olması halinde, bu kapsamda bulunanlardan yatacak yer temini için ödedikleri ücretleri belgelendirenlere bu belge karşılığı yapılan ödemeler birbuçuk katın hesabında dikkate alınmaz.
Diğer mevzuatın bu maddeye aykırı hükümleri uygulanmaz.
Madde 0004:
14.07.1965 tarihli ve 657 sayılı Devlet Memurları Kanununa ekli (I) sayılı Ek Gösterge Cetvelinin III- Sağlık Hizmetleri Sınıfı bölümü aşağıdaki şekilde değiştirilmiştir.
UNVANI	DERECE	EK GÖSTERGELER
III- SAĞLIK HİZMETLERİ SINIFI
a)	Uzman Tabip, Tabip, Diş Hekimi, Uzman Veteriner Hekim, Veteriner Hekim, Eczacı, Biyolog, Tıpta Uzmanlık Tüzüğünde belirtilen dallarda uzmanlık belgesi alanlar veya bu dallarda uzmanlık unvanını doktora aşaması ile kazanmış bulunanlar	1
2
3
4
5
6
7
8	3600
3000
2200
1600
1300
1150
950
850
b)	Diğer sağlık bilimleri lisansiyerleri	1
2
3
4
5
6
7
8	3000
2200
1600
1500
1200
1100
900
800
c)	Kadroları bu sınıfa dahil olup da yukarıda sayılanlar dışında kalanlardan;
1. Yüksek öğrenim görenler	1
2
3
4	2200
1600
1100
800
2. Diğerleri	1
2
3
4	1500
1100
800
650
Madde 0005:
657 sayılı Devlet Memurları Kanununa ekli (I) sayılı Ek Gösterge Cetvelinin (I/e) bendinde yer alan Devlet Planlama Teşkilatı Genel Sekreteri ibaresi bu bentten çıkarılarak Müsteşar Yardımcıları ibaresinden sonra gelmek üzere söz konusu cetvelin (1/d) bendine eklenmiştir. Aynı Kanunun (IV) sayılı Makam Tazminatı Cetvelinin (4/a) bendinde yer alan Devlet Planlama Teşkilatı Genel Sekreteri ibaresi bu bentten çıkarılmış ve yerine Başbakan Müşavirleri ibaresi eklenmiştir.
Madde 0006:
02.02.1981 tarihli ve 2380 sayılı Belediyelere ve İl Özel İdarelerine Genel Bütçe Vergi Gelirlerinden Pay Verilmesi Hakkında Kanuna aşağıdaki geçici madde eklenmiştir.
GEÇİCİ MADDE 4.- 2003 yılının sonuna kadar, 1 inci maddede yer alan % 6 pay oranı % 5 olarak uygulanır.
Madde 0007:
27.06.1984 tarihli ve 3030 sayılı Büyük Şehir Belediyelerinin Yönetimi Hakkında Kanun Hükmünde Kararnamenin Değiştirilerek Kabulü Hakkında Kanuna aşağıdaki geçici madde eklenmiştir.
GEÇİCİ MADDE 9.- 2003 yılının sonuna kadar, 18 inci maddenin birinci fıkrasının (b) bendinde yer alan ve halen % 4,1 olarak uygulanan %3 pay oranı % 3,5 olarak uygulanır.
Madde 0008:
13.12.1983 tarihli ve 181 sayılı Sağlık Bakanlığının Teşkilat ve Görevleri Hakkında Kanun Hükmünde Kararnameye aşağıdaki ek madde eklenmiştir.
EK MADDE 1.- Bilimsel ve akademik nitelikleri dikkate alınarak Sağlık Bakanlığınca bilimsel nitelikli ve ruhsatlandırma komisyonlarında görevlendirilenlere, birim faaliyet bazında genel bütçe kanununa bağlı cetvelde, Türk Kodeksi Komisyonu toplantılarına katılacak komisyon üyelerine ödenmek için belirlenen ücretin dört katını geçmemek üzere ödeme yapılır. Bu ödemelerin usul, esas ve miktarları Maliye Bakanlığı ile Sağlık Bakanlığı tarafından müştereken belirlenir.
Madde 0009:
181 sayılı Kanun Hükmünde Kararnameye aşağıdaki geçici madde eklenmiştir.
GEÇİCİ MADDE 9.- 2003 yılı sonuna kadar, Sağlık Bakanlığınca düzenlenecek veya onaylanacak her türlü ruhsatlandırma, ürün üretim ve satış izin belgesi ve mesul müdürlük belgesi ile permi ve sertifikalar üzerinden ellimilyon liradan az, onbeş milyar liradan çok olmamak üzere Maliye Bakanlığının görüşü üzerine Sağlık Bakanlığınca belirlenecek tarifelere göre ruhsatlandırma bedeli alınır. Bakanlık Merkez Saymanlığınca tahsil edilen bu tutarın % 20 sini genel bütçeye gelir, % 80 ini ise özel gelir kaydedilmek suretiyle Bakanlığın ihtiyaçlarında (personel giderleri hariç) kullanılmak üzere anılan Bakanlık bütçesinin mevcut veya yeni açılacak tertiplerine özel ödenek kaydetmeye, özel ödenek kaydedilen bu tutarlardan harcanmayan kısmını ertesi yıl bütçesine devren özel gelir ve özel ödenek kaydetmeye Maliye Bakanı yetkilidir.
Madde 0010:
28.03.2002 tarihli ve 4749 sayılı Kamu Finansmanı ve Borç Yönetiminin Düzenlenmesi Hakkında Kanunun;
9 uncu maddesinin sonuna aşağıdaki fıkra eklenmiştir.
Türkiye Cumhuriyeti adına yabancı ülke ve kuruluşlara yapılacak savunma ve güvenlik amaçlı hibe ve yardımlarla ilgili görüşmelerde bulunmaya ve anlaşmalar imzalamaya, Cumhurbaşkanı ve Başbakanın yetkileri saklı kalmak kaydıyla, Bakanlar Kurulu kararı ile belirlenecek kişi ve kuruluşlar yetkilidir. Yabancı ülkelere bu amaçla verilecek hibe ve yardım karşılıkları Maliye Bakanlığı bütçesine konulacak ödenekten karşılanır. Söz konusu anlaşmalar Bakanlar Kurulu kararı ile yürürlüğe girer. Anlaşmada belirtilen nakdî hibe ve yardımlar bütçeye gider kaydedilerek T.C. Merkez Bankasında ilgili ülke adına döviz cinsinden açılacak hesaba aktarılabilir. Ödemeler, anlaşma hükümleri çerçevesinde ve Maliye Bakanlığınca belirlenecek esaslar dahilinde ilgili hesaptan yaptırılır.
14 üncü maddesinin beşinci fıkrasına, aşağıdaki cümleler, onuncu fıkrasına giderler ibaresinden sonra gelmek üzere yılı bütçesinde yeterli ödeneği bulunması kaydıyla ibaresi eklenmiş; onbirinci fıkrasında yer alan yetersiz kalması halinde ibaresi yılı bütçesinde bulunmasına rağmen tahakkuk işlemlerinin tamamlanamadığı durumlarda olarak değiştirilmiştir.
Ancak, dış proje kredisi ve hibe kullanımlarından kaynaklanan, katma değer vergisi ve özel tüketim vergisi karşılığı iç kaynağın bulunamaması durumunda bu vergileri ve kur farklarından doğan maliyet artışlarını karşılamak amacıyla yılı yatırım programında yapılacak revizeler üzerine genel bütçeye dahil daireler ve katma bütçeli idareler bütçelerinin mevcut ya da yeni açılacak tertiplerine belirtilen vergiler ile maliyet artışlarını geçmemek üzere ödenek eklemeye ve bütçeleştirmeye, yıl içinde hakedişlerden doğan ihtilaflar sonucu tahakkuk işlemlerinin tamamlanamaması nedeniyle harcanamayan miktarı ertesi yıl bütçesine devren ödenek kaydetmeye, devren ödenek kaydedilen miktarlardan projenin tamamlanması nedeniyle kullanılma imkânı kalmayan tutarları iptal etmeye, Maliye Bakanı yetkilidir.
17 nci maddesinin (B) fıkrasının birinci paragrafı aşağıdaki şekilde değiştirilmiş ve maddeye aşağıdaki (C) fıkrası eklenmiştir.
05.05.1969 tarihli ve 1173 sayılı Milletlerarası Münasebetlerin Yürütülmesi ve Koordinasyonu Hakkında Kanun ile 31/5/1963 tarihli ve 244 sayılı Milletlerarası Andlaşmaların Yapılması, Yürürlüğü ve Yayımlanması ile Bazı Andlaşmaların Yapılması İçin Bakanlar Kuruluna Yetki Verilmesi Hakkında Kanun ile ilgili yılı bütçe kanunlarının bu Kanuna aykırı hükümleri uygulanmaz.
C) Bu Kanun gereği imzalanan anlaşmalar 23.05.1928 tarihli ve 1322 sayılı Kanun hükümlerinden muaf olup Resmi Gazetede yayımlanmaz.
Madde 0011:
4749 sayılı Kanuna aşağıdaki geçici maddeler eklenmiştir.
GEÇİCİ MADDE 6.- Bakü-Tiflis-Ceyhan boru hattı projesi kapsamında;
Akdedilmiş olan ev sahibi ülke anlaşması, anahtar teslimi yapım sözleşmesi, hükümet garantisi anlaşması ve bu proje tahtındaki akdedilecek diğer anlaşmalarla ilgili belge ve sair dokümanların imzalanmasına,
(a) bendinde belirtilen anlaşmalar ile diğer ilgili belge ve anlaşmalarla sair dokümanlar tahtında Türkiye Cumhuriyeti ve ilgili kamu kurum ve kuruluşları tarafından taahhüt edilen her türlü ödeme, tamamlama, performans ve sair yükümlülüklerin ifasına yönelik olarak ilgili anlaşmalarda öngörülen taraflara garanti verilmesine, bahse konu taahhütlerin anlaşmalarda öngörüldüğü şekilde gereği gibi, kısmen ya da tamamen yerine getirilmemesi halinde ortaya çıkacak her türlü ödeme yükümlülüğünün Türkiye Cumhuriyeti adına garanti edilmesine,
(a) ve (b) bentlerinde belirtilen anlaşmalar ile diğer ilgili belge ve anlaşmalarla sair dokümanları imzalayan ve imzalayacak ilgili kamu kurum ve kuruluşlarının tespitine ve yetkilendirilmesine,
Bakanlar Kurulu yetkilidir.
GEÇİCİ MADDE 7.- Yürürlükten kaldırılan Dış Krediler Kur Farkı Fonu kapsamında doğmuş bulunan ve gerçekleştirilmesi gereken ödemeler, bu amaçla bütçeye konulacak ödeneklerle karşılanır.
29.03.2003 tarihli ve 4833 sayılı 2003 Mali Yılı Bütçe Kanununun 26 ncı maddesinin (h) fıkrasındaki tutarı iki katına kadar artırmaya Bakanlar Kurulu yetkilidir.
Madde 0012:
04.11.1981 tarihli ve 2547 sayılı Yükseköğretim Kanununun 58 inci maddesinin (a) fıkrasının dördüncü paragrafı aşağıdaki şekilde değiştirilmiştir.
Her eğitim-öğretim, araştırma veya uygulama birimi veya bölümü ile ilgili öğretim elemanlarının katkısıyla toplanan döner sermaye gayrisafi hasılatının en az % 35 i o kuruluş veya birimin araç, gereç, araştırma ve diğer ihtiyaçlarına ayrılır. Kalan kısmı ise üniversite yönetim kurulunun belirleyeceği oranlar çerçevesinde bağlı bulunduğu üniversitenin bilimsel araştırma projeleri ile döner sermaye gelirinin elde edildiği fakülte, enstitü, yüksek okul, konservatuar ile uygulama ve araştırma merkezlerinde görevli öğretim elemanları ve aynı birimlerde görevli 14.7.1965 tarihli ve 657 sayılı Devlet Memurları Kanununa tâbi personel (döner sermaye işletme müdürlüğü ve döner sermaye saymanlık personeli dahil) arasında katkıları da dikkate alınmak suretiyle paylaştırılır. Öğretim üyeleri ile Üniversitelerarası Kurulun önerisi üzerine Yükseköğretim Kurulunca kabul edilen sağlık, teknik ve sanatla ilgili birimlerde görevli öğretim elemanlarına döner sermayeden bir ayda ayrılacak payın tutarı, bunların bir ayda alacakları aylık (ek gösterge dahil), yan ödeme, ödenek (geliştirme ödeneği hariç) ve her türlü tazminat (makam, temsil ve görev tazminatı hariç) toplamının iki katını, diğer öğretim elemanları için bir katını, 657 sayılı Kanuna tâbi personel için ise % 80 ini geçemez. İşin ve hizmetin özelliği dikkate alınarak yoğun bakım, doğumhane, yeni doğan, süt çocuğu, yanık, diyaliz, ameliyathane, kemik iliği nakil ünitesi ve acil serviste çalışan sağlık personeli için % 80 oranı, ayrıca % 50 sine kadar artırılabilir. Şu kadar ki, öğretim üyelerine saat 16:00 dan önce olmamak üzere mesai saati dışında döner sermayeye yaptıkları doğrudan gelir getirici katkılarından dolayı ilave olarak ödenecek pay, almakta oldukları aylık (ek gösterge dahil), ödenek (geliştirme ödeneği hariç) ve her türlü tazminat (makam, temsil ve görev tazminatları hariç) toplamının on katını geçemez.
Madde 0013:
25.06.2003 tarihli ve 4904 sayılı Türkiye İş Kurumu Kanununun geçici 1 inci maddesinin ( c) bendinin birinci paragrafına olarak görev yapanlar ibaresinden sonra gelmek üzere en geç bir yıl içerisinde ibaresi eklenmiş ve aynı bendin ikinci paragrafında yer alan Söz konusu personelin ibaresi Söz konusu personel ile şahsa bağlı kadroda bulunanların olarak değiştirilmiştir.
Madde 0014:
02.09.1971 tarihli ve 1479 sayılı Esnaf ve Sanâtkarlar ve Diğer Bağımsız Çalışanlar Sosyal Sigortalar Kurumu Kanununun, 24.07.2003 tarihli ve 4956 sayılı Kanunla değişik 7 nci maddesinin birinci fıkrasının ikinci cümlesi 4956 sayılı Kanunun yayımı tarihinden, aynı maddeye eklenen üçüncü fıkrası 15.08.2003 tarihinden, 4956 sayılı Kanunun 47 nci maddesi ile yeniden düzenlenen geçici 14 üncü maddesi 4956 sayılı Kanunun yayımı tarihinden, aynı madde ile eklenen geçici 21 ve 22 nci maddeleri 01.01.2005 tarihinden itibaren uygulanır.
Madde 0015:
11.01.1954 tarihli ve 6219 sayılı Türkiye Vakıflar Bankası Türk Anonim Ortaklığı Kanununun 16 ncı maddesinin 3 üncü fıkrasındaki Genel Müdürün görev süresi dört yıldır. cümlesi madde metninden çıkartılmıştır.
Geçici Madde 0001:
Maliye Bakanı, mülkiyeti Hazineye ait Ankara İli, Çankaya İlçesi, 5 inci Bölge, Dikmen Mahallesinde bulunan 3 pafta, 16743 ada, 1 parsel numaralı taşınmaz malı, üzerindeki muhdesatı ile birlikte 26.05.1927 tarihli ve 1050 sayılı Kanun, 08.09.1983 tarihli ve 2886 sayılı Kanun, 04.01.2002 tarihli ve 4734 sayılı Kanun ve 21.02.1967 tarihli ve 832 sayılı Kanunun vize ve tescile ilişkin hükümlerine tâbi olmaksızın, mevcut haliyle ya da kat mülkiyeti veya kat irtifakı kurdurmak ya da 04.01.2002 tarihli ve 4734 sayılı Kanuna tâbi olmaksızın yeni veya ilave inşaatlar yaptırmak suretiyle, tespit edeceği veya ettireceği rayiç bedel üzerinden peşin veya taksitle, T.C. Emekli Sandığı Genel Müdürlüğünün iştiraki olan Emek İnşaat ve İşletme Anonim Şirketi aracılığıyla satmaya, satış işlemleri ile ilgili olarak kamu kurum ve kuruluşları nezdinde Hazine adına her türlü işlemi yaptırmaya, satış bedelinin % 2 sini geçmemek üzere hizmet karşılığı olarak anılan şirkete yapılacak ödemeye esas oranı belirlemeye, satış işlemleri ile ilgili her türlü gider, masraf ve hizmet bedeli karşılığını Maliye Bakanlığı bütçesinden bu şirkete ödemeye yetkilidir. Satış bedellerinin tahsil edilen kısımlarından ilgili belediyeye % 2, büyükşehir belediyesine ise % 1 oranında pay verilir.
Bu taşınmaz mal ile ilgili olarak  (Bölüm 20.11.2008 tarih ve 27060 sayılı Resmi Gazete de yayımlanan E:2008/39 - K : 2008/134 Sayılı Anayasa Mahkemesi Kararı ile iptal edilmiştir) her ölçekteki imar plânını yapmaya, yaptırmaya, değiştirmeye ve resen onaylamaya ve her türlü ruhsatı vermeye Bayındırlık ve İskan Bakanlığı yetkilidir. Plân hazırlama ve onaylama işlemleri Bayındırlık ve İskan Bakanlığının uygun görülen birimince, ruhsat ve plân uygulama işlemleri ise Bayındırlık ve İskan Bakanlığı il teşkilatınca yerine getirilir. Kesinleşen plânlar ilgili belediyelere tebliğ edilir. Bu plânların uygulanması zorunludur.
Bu maddenin birinci fıkrasının uygulanmasına ilişkin usul ve esasları belirlemeye Maliye Bakanlığı, ikinci fıkrasının uygulanmasına ilişkin usul ve esasları belirlemeye ise Bayındırlık ve İskan Bakanlığı yetkilidir.
Geçici Madde 0002:
(27.12.2003 tarih ve 25328 sayılı Resmi Gazete de yayımlanan 5021 sayılı Kanunun 1 inci maddesiyle değişen şekli.) 18.06.1999 tarihli ve 4389 sayılı Bankalar Kanununun 14 üncü maddesinin (3) numaralı fıkrası veya (5) numaralı fıkrasının (a) bendinin (aa) alt bendi uyarınca bankacılık işlemleri yapma ve mevduat kabul etme izni kaldırılan bankalarda bulunan tasarruf mevduatı sigortası kapsamındaki tasarruf mevduatı, Tasarruf Mevduatı Sigorta Fonu tarafından ödenir. Mevduat tutarlarına bağlı olarak defaten veya taksitler halinde ödeme, taksitler halinde ödemede faiz uygulanması durumunda esas alınacak faiz oranları, ödemelerle ilgili olarak mudiler ve hak sahiplerinden alınacak taahhütnamelerde yer alacak hususlar ile ödemelere ilişkin diğer hususlar, Hazine Müsteşarlığı ve Tasarruf Mevduatı Sigorta Fonunun müşterek önerisi üzerine Bakanlar Kurulu tarafından belirlenir.
Ancak, (...) (1) muvazaalı olduğu Tasarruf Mevduatı Sigorta Fonu tarafından tespit edilen hesaplar için Tasarruf Mevduatı Sigorta Fonunca herhangi bir ödeme yapılmaz.
1211 sayılı Türkiye Cumhuriyet Merkez Bankası Kanunu ile 4389 sayılı Bankalar Kanunu uyarınca banka tarafından yetkili mercilere beyan edilen sigortaya tabi tasarruf mevduatı tutarı ile Tasarruf Mevduatı Sigorta Fonu tarafından tespit edilen tasarruf mevduatı tutarı arasında bir fark bulunması halinde, bu fark nispetinde bankanın yönetim kurulu ve kredi komitesi başkan ve üyeleri ile genel müdür, genel müdür yardımcıları, imzaları bankayı ilzam eden memurları ve şube müdürleri ile yönetim ve denetimini doğrudan veya dolaylı olarak tek başına veya birlikte elinde bulunduran ortaklarının, kendilerine, eşlerine ve çocuklarına ait bankalar ve banka dışı mali kurumlar ile diğer gerçek ve tüzel kişiler nezdindeki, kiralık kasa mevcutları da dahil olmak üzere, hak ve alacakların dondurulmasına, her türlü mal, hak ve alacakların üzerindeki tasarruf yetkisinin tamamen veya kısmen kaldırılmasına, mal, kıymetli evrak, nakit ve diğer değerlerin zaptına, bunların bir tevdi mahalline yatırılmasına ve hak ve alacakların üzerine diğer tedbirlerin konulmasına, Tasarruf Mevduatı Sigorta Fonunun talebi üzerine ilgili bankanın merkezinin bulunduğu yerdeki sulh ceza hakimi, yargılama sırasında ise mahkeme tarafından karar verilebilir. Ayrıca, yukarıda belirtilen farkın 4389 sayılı Bankalar Kanununun 14 ve 15 inci maddelerinde yer alan hükümler dahilinde takip ve tahsiline Tasarruf Mevduatı Sigorta Fonu tarafından karar verilebilir.
Bu fıkra hükmü, yukarıdaki bentte sayılan kişiler adına hareket eden veya onlar hesabına kendi adına para, mal veya hak edinen kişiler hakkında da uygulanır.
Tedbire ilişkin talepler hakim veya mahkeme tarafından, evrak üzerinde yapılacak inceleme sonucu derhal ve nihayet yirmi dört saat içinde sonuçlandırılır. Gecikmesinde sakınca görülen hallerde Cumhuriyet başsavcılıkları da hak ve alacakların dondurulmasına karar verebilir. Cumhuriyet başsavcılıkları bu kararı en geç yirmi dört saat içinde sulh ceza hakimine bildirir. Hakim en geç yirmi dört saat içinde bu kararın onaylanıp onaylanmamasına karar verir. Hakim tarafından onaylanmayan kararlar hükümsüz kalır.
Sulh ceza hakimince verilen tedbir, Bankacılık Düzenleme ve Denetleme Kurumu veya Tasarruf Mevduatı Sigorta Fonunun, bankanın bankacılık işlemleri yapma ve mevduat kabul etme izninin kaldırıldığı tarihten itibaren bir yıl içerisinde suç duyurusunda bulunmaması halinde sona erer. Bu süre içerisinde suç duyurusunda bulunulması halinde tedbir, takipsizlik kararının veya açılacak dava sonucunda verilecek hükmün kesinleşmesine kadar devam eder. Mahkeme, bu Kanun hükümlerine göre Tasarruf Mevduatı Sigorta Fonu tarafından ödenen ve/veya ödenecek miktarın, sorumlular tarafından Tasarruf Mevduatı Sigorta Fonuna ödenmesine karar verir. Bu halde, tedbir hükmolunan meblağın tahsiline kadar devam eder ve hükmolunan meblağ sorumluların bu fıkra uyarınca tedbire konu edilen para, mal, hak ve alacakları ile diğer mal varlığından tahsil olunur.
Bankacılık işlemleri yapma ve mevduat kabul etme izni kaldırılan bir banka nezdinde tasarruf mevduatı hesabı bulunmamasına rağmen sahte olarak düzenlediği belgeler veya sahte olduğunu bildiği belgeleri ibraz ederek veya ettirerek, kendisine veya bir başkasına ödeme yapılmasını talep eden kişilere, fiilleri daha ağır bir cezayı gerektirmediği takdirde, dört seneden sekiz seneye kadar ağır hapis cezası verilir.
Kendilerine veya gösterdikleri yahut hak sahibi kıldıkları kişilere ödeme yapıldıktan sonra bu fıkradaki yazılı fiilleri işledikleri ortaya çıkan kişilere, bu fıkrada yazılı cezanın yanı sıra ödenen tutarın on katı kadar ağır para cezası verilir. Bu kişiler hakkında ikinci fıkra hükümleri uygulanır.
Bu Kanunun yürürlüğe girdiği tarihten önce gerçekleştirilen fiiller nedeniyle, bu Kanun hükümlerine göre Tasarruf Mevduatı Sigorta Fonu tarafından ödeme yapılmasına veya yapılacak olmasına sebebiyet veren kişiler ile bunların eş ve çocuklarına ait mal, hak ve alacaklar hakkında da bu maddenin ikinci fıkrası hükümleri uygulanır.
(1) (Bu kısımda yer alan Bankacılık Düzenleme ve Denetleme Kurulunun bankacılık işlemleri yapma ve mevduat kabul etme iznini kaldırdığı tarihten geriye doğru bir ay içinde, kıyı bankalarındaki hesapları Tasarruf Mevduatı Sigorta Fonunca sağlanan mevduat güvencesi kapsamına almak amacına matuf olarak, bankacılık işlemleri yapma ve mevduat kabul etme izni kaldırılan bankaların yurt içi kayıtlarına, muhabir bankaca karşılığı nakden veya bankacılık işlemleri yapma ve mevduat kabul etme izni kaldırılan banka dışındaki bir başka banka aracılığıyla ödenmeksizin aktarıldığı tespit edilen hesaplar ile şeklindeki bölüm; Anayasa Mahkemesinin: 23.06.2005 tarih ve 25854 sayılı Resmi Gazete de yayımlanan; 04.05.2005 tarih ve E: 2004/4, K: 2005/25 sayılı Kararı ile iptal edilmiştir.)
Geçici Madde 0003:
01.11.1983 tarihli ve 2937 sayılı Devlet İstihbarat Hizmetleri ve Millî İstihbarat Teşkilatı Kanununun 10 uncu maddesi uyarınca, 2003 yılı sonuna kadar toplam yüzelli kişiyi geçmemek üzere ilave sözleşmeli personel istihdam edilebilir.
2003 yılı sonuna kadar, 29.07.1970 tarihli ve 1319 sayılı Emlak Vergisi Kanununun geçici 19 uncu maddesinde yer alan %5 pay oranı %4,5 olarak uygulanır.
Madde 0016:
Bu Kanunun;
13 üncü maddesi 5.7.2003 tarihinden geçerli olmak üzere yayımı tarihinde,
1, 2, 3, 6, 7, 8, 9, 10, 11 ve 12 nci maddeleri ile geçici 1 ve geçici 3 üncü maddeleri 22.7.2003 tarihinden geçerli olmak üzere yayımı tarihinde,
4 üncü maddesi 24.7.2003 tarihinden geçerli olmak üzere yayımı tarihinde,
Diğer maddeleri yayımı tarihinde,
Yürürlüğe girer.
Madde 0017:
Bu Kanun hükümlerini Bakanlar Kurulu yürütür.
Yükleyen: yasinuzunoglu
