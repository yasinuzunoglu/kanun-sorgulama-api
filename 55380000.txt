5538 sayılı Bütçe Kanunlarında Yer Alan Bazı Hükümlerin İlgili Kanun ve Kanun Hükmünde Kararnamelere Eklenmesi ve Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Yayımlandığı Resmî Gazete Tarihi: 12.07.2006
Yayımlandığı Resmî Gazete Sayısı: 26226
Kabul Tarihi	01.07.2006
T.C.
Başbakanlık
Kanunlar ve Kararlar Genel Müdürlüğü
Sayı	B.02.0.KKG.0.10/101-1270/2784
29.05.2006
TÜRKİYE BÜYÜK MİLLET MECLİSİ BAŞKANLIĞINA
Maliye Bakanlığınca hazırlanan ve Başkanlığınıza arzı Bakanlar Kurulunca 08.05.2006 tarihinde kararlaştırılan Bütçe Kanunlarında Yer Alan Bazı Hükümlerin İlgili Kanun ve Kanun Hükmünde Kararnamelere Eklenmesi ve Bazı Kanun ve Kanun Hükmünde Kararnamelerde Değişiklik Yapılmasına Dair Kanun Tasarısı ile gerekçesi ilişikte gönderilmiştir.
Gereğini arz ederim.
R. Tayyip Erdoğan
Başbakan
GENEL GEREKÇE
Türkiye Cumhuriyeti Anayasasının 161 inci maddesinde bütçe kanunlarına, bütçe ile ilgili hükümler dışında hiçbir hüküm konulamayacağı belirtilmiştir. Bütçe Kanunlarında yer alan hükümlerin çok değişik kanunları ilgilendirmesi ve ilgili kanunlarda değişiklik yapılmasının Türkiye Büyük Millet Meclisinin yoğun gündemi nedeniyle zaman alması, yıllar itibarıyla değişiklik yapılması ihtiyacı doğan hükümlerin bütçe kanunlarına konularak yasama sürecinin kolaylaştırılması gibi nedenlerle, geçmiş bütçe kanunlarında bütçe ile doğrudan ilgili olmayan hükümlerin yer aldığı görülmüştür.
Bütçe kanunlarının bu nitelikteki maddeleri hakkında Anayasa Mahkemesi tarafından zaman zaman yürütmeyi durdurma ve iptal kararları verilmiştir. Anayasa Mahkemesinin söz konusu kararları da dikkate alınmak suretiyle, Anayasanın 161 inci maddesinde yer alan anılan hüküm uyarınca, bütçe kanunlarında yer almaması gereken hükümlerin büyük bir kısmı ayıklanarak belli aralıklarla ilgili kanunlara taşınmıştır. 31.07.2003 tarihli ve 4969 sayılı, 17.09.2004 tarihli ve 5234 sayılı, 21.04.2005 tarihli ve 5335 sayılı kanunlar bu niteliktedir.
Son olarak Anayasa Mahkemesinin 2006 Yılı Merkezi Yönetim Bütçe Kanunu ile ilgili 29.03.2006 tarihli Resmi Gazetede yayımlanan 22.03.2006 tarihli ve E: 2006/22, K: 2006/14 sayılı Kararı incelenerek, 2006 Yılı Merkezi Yönetim Bütçe Kanununda yer almaması gerektiği değerlendirilen hükümler, ilgili kanunlara aktarılmak üzere bu Tasarıya alınmıştır.
Tasarıda ayrıca, 2006 yılından önce katma bütçeli idare iken 5018 sayılı Kanunla genel bütçeli idare haline getirilen beş genel müdürlüğün taraf olduğu dava ve icra dosyalarının muhakemat müdürlüklerine devri ile bütçe disiplinini ilgilendiren ve mali hükümler içeren bazı kanun ve kanun hükmünde kararnamelerin uygulanmasında ortaya çıkan bazı sorunların, tereddütlerin ve noksanlıkların giderilmesine yönelik düzenlemelere de yer verilmiştir.
HÜKÜMETİN TEKLİF ETTİĞİ METİN
BÜTÇE KANUNLARINDA YER ALAN BAZI HÜKÜMLERİN İLGİLİ KANUN VE KANUN HÜKMÜNDE KARARNAMELERE EKLENMESİ VE BAZI KANUN VE KANUN HÜKMÜNDE KARARNAMELERDE DEĞİŞİKLİK YAPILMASINA DAİR KANUN TASARISI
Madde - 1.
10.02.1954 tarihli ve 6245 sayılı Harcırah Kanununun 10 uncu maddesinin birinci fıkrasının (1) numaralı bendi aşağıdaki şekilde değiştirilmiş ve anılan Kanuna aşağıdaki madde eklenmiştir.
1. Yurt içinde veya yurt dışında görev yapmakta iken yurt içinde veya yurt dışındaki sürekli bir göreve naklen atanan ya da yabancı ülkelerdeki memuriyet merkezi değiştirilen memur ve hizmetlilere yeni görev yerlerine kadar;
Geçmişe yönelik harcırah ödenmesi
GEÇİCİ MADDE 5- Bu Kanun kapsamında bulunan kurum ve kuruluşlar ile özel hükümler gereğince bu Kanun kapsamı dışında kalan tüm kamu kurum ve kuruluşlarında;
a) 12.12.2001 tarihli ve 4726 sayılı 2002 Mali Yılı Bütçe Kanununun 6 ncı maddesinin (g) fıkrası uyarınca 01.01.2002 - 31.12.2002 tarihleri arasında; 26.12.2002 tarihli ve 4776 sayılı Kanunun 7 nci maddesi uyarınca 4726 sayılı Kanunun 6 ncı maddesinin (g) fıkrasına binaen 01.01.2003 - 31.03.2003 tarihleri arasında, başka yere naklen ataması yapılanlardan harcırah talep etmediklerine ilişkin yazılı beyanda bulunanlardan,
b) 29.03.2003 tarihli ve 4833 sayılı 2003 Mali Yılı Bütçe Kanununun 51 inci maddesinin (f) fıkrası uyarınca, 01.04.2003 - 21.07.2003 tarihleri arasında kendilerinin yazılı talebi üzerine naklen ataması yapılanlardan,
c) 31.07.2003 tarihli ve 4969 sayılı Kanunun 1 inci maddesinin (a) bendi ve 04.07.2001 tarihli ve 631 sayılı Kanun Hükmünde Kararnamenin 14/A maddesi uyarınca, 22.07.2003 - 26.04.2005 tarihleri arasında kendi yazılı talepleri üzerine naklen ataması yapılanlardan,
ç) 21.04.2005 tarihli ve 5335 sayılı Kanunun 4 üncü maddesinin (a) bendi uyarınca, kendi yazılı talepleri üzerine naklen ataması yapılanlardan,
harcırah ödenmemiş olanlara, bu maddenin yürürlüğe girdiği tarihten itibaren üç ay içinde, en son görev yaptıkları yerdeki idareye kendilerinin veya ölümleri halinde kanuni mirasçılarının başvurmaları durumunda, başvuru tarihinden itibaren üç ay içinde bu Kanunun ilgili hükümleri uyarınca naklen atandıkları tarihte müstahak oldukları harcırah, faiz hesaplanmadan ödenir.
Madde - 2.
25.01.1965 tarihli ve 527 sayılı Gelecek Yıllara Geçici Yüklenmelere Dair Kanun yürürlükten kaldırılmıştır.
Madde - 3.
14.07.1965 tarihli ve 657 sayılı Devlet Memurları Kanununun 152 nci maddesinin II-Tazminatlar kısmının E) Mülki İdare Amirliği Özel Hizmet Tazminatı bölümünün (b) bendine Olağanüstü Hal Bölge Valisi, ibaresinden sonra gelmek üzere İl Valileri ve ibaresi eklenmiş, (c) bendinde yer alan ve İl Valileri ibaresi madde metninden çıkarılmış ve anılan Kanuna aşağıdaki madde eklenmiştir.
Avukatlık vekalet ücreti
GEÇİCİ MADDE 34- Devlet Su İşleri Genel Müdürlüğü, Karayolları Genel Müdürlüğü, Tarım Reformu Genel Müdürlüğü, Petrol İşleri Genel Müdürlüğü ve Sosyal Hizmetler ve Çocuk Esirgeme Kurumu Genel Müdürlüğünde hukuk müşaviri olarak görev yapanlar ile 178 sayılı Kanun Hükmünde Kararnamenin ek 27 nci maddesiyle anılan genel müdürlükler adına ihdas edilen hukuk müşaviri kadrolarına atanan personele, mahkemelerce takdir edilip ilgili idarelerin hesaplarında avukatlık vekalet ücreti olarak yer alan tutarlardan karşılanmak üzere 146 ncı maddede belirtilen limit çerçevesinde 2006, 2007 ve 2008 yıllarında da avukatlık vekalet ücreti ödenir. İlgili genel müdürlüklerin muhasebe hizmetlerinin yürütüldüğü taşra muhasebe birimlerinin hesaplarında bulunan avukatlık vekalet ücretlerinin tamamı bu maddenin yürürlüğe girdiği tarihi takip eden ay sonu itibarıyla, merkez muhasebe birimlerinin hesaplarında 31.12.2008 tarihi itibarıyla kalan avukatlık vekalet ücretlerinin tamamı ise anılan tarih itibarıyla gelir kaydedilir.
Bu maddenin yürürlüğe girdiği tarihten önce Petrol İşleri Genel Müdürlüğü ile Sosyal Hizmetler ve Çocuk Esirgeme Kurumu Genel Müdürlüğünün merkez ve taşra teşkilatı kadrolarında hukuk müşaviri ve avukat olarak görev yapanlara, mahkemelerce takdir edilip ilgili idarelerin hesaplarında avukatlık vekalet ücreti olarak yer alan tutarlardan karşılanmak üzere 2003, 2004, 2005 ve 2006 yıllarına ilişkin olarak, bu yıllarda avukatlık vekalet ücretinden yararlanmamış olmaları kaydıyla 146 ncı maddede belirtilen limit çerçevesinde 02.02.1929 tarihli ve 1389 sayılı Devlet Davalarını İntaç Eden Avukat ve Saireye Verilecek Ücreti Vekalet Hakkında Kanun hükümleri kıyas yolu ile uygulanmak suretiyle avukatlık vekalet ücreti ödenir.
Madde - 4.
31.10.1985 tarihli ve 3234 sayılı Kanuna aşağıdaki madde eklenmiştir.
Genel Müdürlüğün 2006 yılı harcamaları
GEÇİCİ MADDE 5- Genel Müdürlük 2006 yılı için harcamalarını 5437 sayılı 2006 Yılı Merkezi Yönetim Bütçe Kanununda yer alan Orman Genel Müdürlüğü bütçesindeki ödeneklerinden yapar ve Genel Müdürlüğün tahsil edilen gelirleri de genel bütçenin (B) işaretli cetveline gelir kaydedilir. Genel Müdürlüğün 2006 yılı bütçe uygulamaları, genel bütçeli idareler için uygulanan esas ve usuller çerçevesinde yürütülür.
Madde - 5.
21.05.1986 tarihli ve 3289 sayılı Gençlik ve Spor Genel Müdürlüğünün Teşkilat ve Görevleri Hakkında Kanuna aşağıdaki madde eklenmiştir.
5018 sayılı Kanun hükümleri
GEÇİCİ MADDE 10- 10.12.2003 tarihli ve 5018 sayılı Kamu Mali Yönetimi ve Kontrol Kanununun dış denetimle ilgili hükümleri dışındaki hükümleri, Gençlik ve Spor il müdürlükleri hakkında uygulanmaz.
Madde - 6.
07.05.1987 tarihli ve 3359 sayılı Sağlık Hizmetleri Temel Kanununa aşağıdaki maddeler eklenmiştir.
Mahalli idareler ve birliklerce verilen sağlık hizmetleri
EK MADDE 8- Mahalli idare birlikleri, belediyeler ve il özel idarelerinin; doğrudan kanunla ihdas edilmiş veya kanunların bu kurumlar adına kadro ihdas etmeye yetki vermiş olduğu makam veya organlar tarafından ihdas edilmiş olan memur kadrolarında görev yapanlar eliyle verilen sağlık hizmetleri, resmi sağlık kuruluşları tarafından verilen sağlık hizmetleri kapsamında kabul edilir.
Kamu sağlık hizmet işletmelerine ait borçların takibinden vazgeçme
GEÇİCİ MADDE 7- 25.10.1984 tarihli ve 3065 sayılı Katma Değer Vergisi Kanununun 17 nci maddesinin (2) numaralı fıkrasının (a) bendi uyarınca katma değer vergisinden muaf tutulmuş olan kamu kurum ve kuruluşlarına ait sağlık hizmet işletmelerinin, 01.01.2005 tarihinden önceki dönemlerde kamu kurum ve kuruluşlarına vermiş oldukları tedavi hizmetlerine ilişkin olarak düzenledikleri faturalardaki katma değer vergisi tutarında yapılmış olan fazla ödemeler sebebiyle, kamu kurum ve kuruluşlarınca söz konusu işletmeler adına borç çıkarılmaz, çıkarılmış borçların takibinden vazgeçilerek tahsilat işlemine son verilir.
Madde - 7.
07.12.1994 tarihli ve 4054 sayılı Rekabetin Korunması Hakkında Kanuna aşağıdaki madde eklenmiştir.
Toplantı ve karar yeter sayısı
GEÇİCİ MADDE 5- Kurul, üye sayısı yediye ininceye kadar mevcut sekiz üye ile toplanabilir ve karar alabilir. Toplantı ve karar yeter sayısına ilişkin olarak 51 inci maddenin birinci fıkrası hükmü uygulanır. Ancak, dört üyenin aynı yönde oy kullandığı ve oyların eşit olduğu durumlarda Başkanın bulunduğu tarafın oyu üstün sayılır.
Madde - 8.
25.06.2001 tarihli ve 4688 sayılı Kamu Görevlileri Sendikaları Kanununun 25 inci maddesinin ikinci fıkrası aşağıdaki şekilde değiştirilmiş ve anılan Kanuna aşağıdaki madde eklenmiştir.
Aylık üyelik ödenti tutarı; kamu görevlisinin kadro ya da pozisyonuna bağlı ve her ay mutat olarak ödenmekte olan damga vergisine tabi aylık brüt gelirleri toplamına, sendika tüzüğünde belirtilen oran uygulanmak suretiyle hesaplanır. Ödenti tutarı, 15 inci derecenin birinci kademesinden aylık alan Devlet memurunun damga vergisine tabi brüt gelirleri toplamının binde dördünden az, otuzda birinden fazla olamaz.
Tüzük değişikliği
GEÇİCİ MADDE 10- İlgili sendika tüzüklerinde bu maddenin yayımından önce farklı yöntemlerle belirlenmiş olan ödenti tutarları, ilk genel kurulda tüzük değişikliği yapılmak kaydıyla, sendika yönetim kurulu tarafından bu maddenin yayımı tarihinden itibaren en geç bir ay içinde bu Kanuna uygun olarak yeniden düzenlenir ve Maliye Bakanlığına bildirilir; bildirim tarihini takip eden aybaşından itibaren üyelik ödentilerinin hesaplanmasında uygulanır.
Madde - 9.
22.05.2003 tarihli ve 4857 sayılı İş Kanununun 2 nci maddesinin sonuna aşağıdaki fıkralar eklenmiştir.
Kanuna veya kanunun verdiği yetkiye dayanılarak kurulan kamu kurum ve kuruluşları ile bunların doğrudan veya dolaylı olarak sermayesinin en az yüzde ellisine sahip oldukları ortaklıklarda, 4734 sayılı Kamu İhale Kanunu veya diğer kanun hükümleri çerçevesinde, hizmet alımı amacıyla yapılan sözleşmeler gereğince, doğrudan veya yüklenici aracılığıyla çalıştırılanlar, bu şekilde çalışmış olmalarına dayanarak,
Bu kurum, kuruluş ve ortaklıklara ait kadro veya pozisyonlara atanmaya,
Bu kurum, kuruluş ve ortaklıklara ait işyerlerinin kadro veya pozisyonlarında çalışanlar için toplu iş sözleşmesi, personel kanunları veya ilgili diğer mevzuat hükümlerine göre belirlenen her türlü mali haklar ile sosyal yardımlardan yararlanmaya,
hak kazanamazlar.
Sekizinci fıkrada belirtilen işyerlerinde yükleniciler dışında kalan işverenler tarafından çalıştırılanlar da aynı hükümlere tabidir. Hizmet alımına dayanak teşkil edecek sözleşme ve şartnamelere,
İşe alınacak kişilerin belirlenmesi ve işten çıkarma yetkisinin kamu kurum, kuruluşları ve ortaklıklarına bırakılması,
Hizmet alım sözleşmeleri çerçevesinde ya da geçici işçi olarak aynı iş yerinde daha önce çalışmış olanların çalıştırılmasına devam olunması,
yönünde hükümler konulamaz.
4857 sayılı Kanunun 81 inci maddesinin sonuna aşağıdaki fıkra eklenmiştir.
Kanuna veya kanunun verdiği yetkiye dayanılarak kurulan kamu kurum ve kuruluşlarında ilgili mevzuatına göre çalıştırılmakta olan hekimlere, ikinci fıkrada öngörülen eğitimler aldırılmak suretiyle asli görevleri kapsamında ve ayrıca herhangi bir ücret ödenmeksizin, çalışmakta oldukları kurum ve kuruluşların asıl işveren olarak çalıştırdıkları işçilerin işyeri hekimliği hizmetleri gördürülür. Bu kurum ve kuruluşların diğer personel için oluşturulmuş olan sağlık birimleri işyeri sağlık birimi olarak da kullanılabilir.
Madde - 10.
10.12.2003 tarihli ve 5018 sayılı Kamu Mali Yönetimi ve Kontrol Kanununa ekli (I) sayılı cetvelde yer alan 45) Orman Genel Müdürlüğü sırası bu cetvelden çıkarılmış, anılan Kanuna ekli (II) sayılı cetvelin B) Özel Bütçeli Diğer İdareler bölümüne Devlet Opera ve Balesi Genel Müdürlüğü sırasından sonra gelmek üzere 11) Orman Genel Müdürlüğü sırası eklenmiş ve (I) ve (II) sayılı cetvellerdeki idarelerin sıra numaraları teselsül ettirilmiştir.
5018 sayılı Kanuna aşağıdaki maddeler eklenmiştir.
Müşterek fon hesabı
EK MADDE 2- Çeşitli mevzuatla kurulmuş fonların her türlü geliri Türkiye Cumhuriyet Merkez Bankası nezdinde Hazine Müsteşarlığı adına açılan müşterek fon hesabına yatırılır. Bu hesaba yatırılan gelirlerden ilgili mevzuatında öngörülen fonlar arası pay ve kesintiler Türkiye Cumhuriyet Merkez Bankası tarafından yapılır.
Destekleme ve Fiyat İstikrar Fonunun gelirleri, yapılan kesintilerden sonra kalan tutarlar üzerinden genel bütçenin (B) işaretli cetveline gelir kaydedilir. Bu Fon, hizmetlerini bütçenin (A) işaretli cetveline konulan ödeneklerle yerine getirir. Ancak, bu Fon gelirlerinden kredi ana para geri dönüşleri, kredi faizleri, borçlanma ve satış hasılatı, genel bütçenin (B) işaretli cetveline gelir kaydedilmeksizin doğrudan müşterek fon hesabından ilgili Fonun gider hesabına aktarılır.
Kapsam dışında bırakılan fonların gelirleri ve harcamaları bütçe ile ilişkilendirilmez. Ancak, bunların müşterek fon hesabında toplanan gelirlerinden Maliye Bakanı ve Hazine Müsteşarlığının bağlı olduğu Bakanın birlikte teklifi üzerine Başbakanın onayı ile belirlenecek oran ve tutarlarda kesinti yapılarak genel bütçeye gelir kaydedilebilir.
Fonlar, hizmet ve harcamalarını kendi mevzuatında yer alan esas ve usullere göre yürütürler. Fon gelirlerinin tahsili, takibi, gelir kaydı, muhasebeleştirilmesi ve denetimine ilişkin süre, esas ve usuller Maliye Bakanlığı ile Hazine Müsteşarlığınca müştereken tespit edilir.
Kanun ve kanun hükmünde kararname ile kurulanlar hariç olmak üzere, hizmet alanı kalmayan fonlar Maliye Bakanı ve Hazine Müsteşarlığının bağlı olduğu Bakanın birlikte teklifi üzerine Başbakanın onayı ile tasfiye edilebilir. Bunların tasfiyesine ilişkin her türlü düzenlemeyi yapmaya Maliye Bakanı ile Hazine Müsteşarlığının bağlı olduğu Bakan yetkilidir.
Maliye Bakanı ile Hazine Müsteşarlığının bağlı olduğu Bakanın birlikte teklifi üzerine Başbakanın onayı ile fonların gider hesapları üzerinden aktarma yapılabilir. Aktarılan tutar, kendisine aktarma yapılan fonun gelir hesabı üzerinden müşterek fon hesabına, buradan da tamamı gider hesabına aktarılır.
Bütçe kapsamı dışındaki fonlardan kendi mevzuatına göre yapılan kesinti ile fonlar arası aktarmalardan sonra kalan tutar, Türkiye Cumhuriyet Merkez Bankası tarafından ilgili fonun gider hesabına aktarılır.
Gelir ve ödenek kaydetme yetkisi
GEÇİCİ MADDE 15- 2006 yılında, ilgili mevzuatı gereğince özel gelir kaydedilmek üzere tahsil edilen tutarlar ile 40 ıncı maddeye göre tahsil edilen bağış ve yardımları, idare bütçelerinde söz konusu mevzuatta belirtilen amaçlar için tertiplenen ödenekten kullandırmak üzere genel bütçenin (B) işaretli cetveline gelir kaydetmeye ve bütçelenen ödenekten gelir gerçekleşmesine göre ilgili tertiplere aktarma yapmaya, yılı içinde harcanmayan ödenekleri (2005 yılından devredenler de dahil) ertesi yıl bütçesine devren gelir ve ödenek kaydetmeye, bu hükümler çerçevesinde yapılacak işlemlere ilişkin esas ve usulleri belirlemeye Maliye Bakanı yetkilidir.
Madde - 11.
14.07.2004 tarihli ve 5217 sayılı Kanunun geçici 4 üncü maddesinin birinci fıkrası ile ikinci fıkrasının son iki cümlesi yürürlükten kaldırılmış, ikinci fıkrasında yer alan Bu şekilde kaydedilen ödeneklerden; ibaresi Yeni bir düzenleme yapılıncaya kadar 10.07.2003 tarihli ve 4924 sayılı Kanun uyarınca sözleşmeli olarak istihdam edilenler hariç olmak üzere, şeklinde değiştirilmiştir.
Madde - 12.
17.09.2004 tarihli ve 5234 sayılı Kanunun geçici 1 inci maddesinin birinci fıkrasında yer alan (ilaç ve tıbbi sarf malzemesi hasılatının % 5 i) ibaresi (ilaç, kan ve kan bileşenleri ile tıbbi sarf malzemesi hasılatının yüzde 5 i) şeklinde değiştirilmiştir.
Madde - 13.
22.02.2005 tarihli ve 5302 sayılı İl Özel İdaresi Kanununun 6 ncı maddesine ikinci fıkradan sonra gelmek üzere aşağıdaki fıkra eklenmiş ve diğer fıkralar teselsül ettirilmiştir.
İl özel idaresi bütçesinden, emniyet hizmetlerinin gerektirdiği teçhizat alımıyla ilgili harcamalar yapılabilir.
Madde - 14.
22.12.2005 tarihli ve 5436 sayılı Kamu Mali Yönetimi ve Kontrol Kanunu ile Bazı Kanun ve Kanun Hükmünde Kararnamelerde Değişiklik Yapılması Hakkında Kanuna aşağıdaki madde eklenmiştir.
Bütçe dairesi başkan ve yardımcılarının atanması
GEÇİCİ MADDE 4- Maliye Bakanlığında bütçe dairesi başkanı ve bütçe dairesi başkan yardımcısı kadrolarında bulunanlar, bu Kanunla ihdas edilen strateji geliştirme başkanlıklarındaki daire başkanı, strateji geliştirme daire başkanı ve müdür kadroları ile 01.03.2006 tarihli ve 5467 sayılı Kanunla kurulan üniversitelerin strateji geliştirme dairesi başkanı kadrolarının yanı sıra, anılan başkanlık ve daire başkanlıklarında istihdam edilmek üzere idarelerde şube müdürü veya müdür kadrolarına da, ilgili mevzuatlarında yer alan özel şartlar aranmaksızın 31.07.2006 tarihine kadar atanabilirler. Bu şekilde atananlar, geçici 1 inci maddenin beşinci fıkrası hükmünden yararlanır.
Madde - 15.
27.12.2005 tarihli ve 5437 sayılı 2006 Yılı Merkezi Yönetim Bütçe Kanununun,
13 üncü maddesinin (d) fıkrası,
16 ncı maddesinin (a) fıkrasının son paragrafı hariç diğer paragrafları,
23 üncü maddesinin (a) fıkrasının birinci, ikinci, üçüncü, dördüncü ve beşinci paragrafları ile (b) fıkrası,
32 nci maddesinin (a) fıkrasının (6) numaralı bendi ile (f) fıkrası,
yürürlükten kaldırılmıştır.
5437 sayılı Kanuna ekli 5018 Sayılı Kanuna Ekli (I) ve (II) Sayılı Cetvellerde Yer Alan İdarelerce Taşıt Kanununa Göre 2006 Yılında Edinebilecekleri Taşıtları Gösterir Cetvelin; genel bütçe kapsamındaki kamu idarelerine ilişkin bölümüne, Devlet Su İşleri Genel Müdürlüğüne ait sıradan sonra gelmek üzere Karayolları Genel Müdürlüğüne ait aşağıdaki sıra, özel bütçeli idarelere ilişkin bölümüne, Süleyman Demirel Üniversitesine ait sıradan sonra gelmek üzere Yıldız Teknik ve Orta Doğu Teknik üniversitelerine ait aşağıdaki sıralar eklenmiştir.
KARAYOLLARI
GENEL
MÜDÜRLÜĞÜ	T-4	Arazi Binek (En az 4, en çok 8 kişilik)	4x4	2	Yol Bakım ve Kar Mücadelesi Hizmetlerinde Kullanılmak Üzere (Hibe)
T-7	Pick-up (Kamyonet, şoför dahil 3 veya 6 kişilik)	4x2	40	Yol Bakım, Kar Mücadelesi ve Trafik Güvenliği Hizmetlerinde Kullanılmak Üzere (Hibe)
T-9	Panel	4x2	40	Yol Bakım, Kar Mücadelesi ve Trafik Güvenliği Hizmetlerinde Kullanılmak Üzere (Hibe)
YILDIZ
TEKNİK
ÜNİVERSİTESİ	T-2	Binek otomobil	4x2	8	Genel Hizmetlerde Kullanılmak Üzere (Hibe)
T-5	Minibüs (Sürücü dahil en fazla 15 kişilik)	4x2	4	Genel Hizmetlerde Kullanılmak Üzere (Hibe)
T-9	Panel	4x2	2	Genel Hizmetlerde Kullanılmak Üzere (Hibe)
T-11	Otobüs (Sürücü dahil en az 27 kişilik)	4x2	4	Genel Hizmetlerde Kullanılmak Üzere (Hibe)
T-12	Kamyon şasi-kabin tam yüklü ağırlığı en az 3501 kg.	4x2	2	Genel Hizmetlerde Kullanılmak Üzere (Hibe)
ORTA DOĞU
TEKNİK
ÜNİVERSİTESİ	T-11	Otobüs (Sürücü dahil en az 27 kişilik)	4x2	2	Üniversite Eğitim Hizmetlerinde Kullanılmak Üzere (Döner Sermaye-Hibe)
Madde - 16.
26.01.2006 tarihli ve 5450 sayılı Kanuna aşağıdaki madde eklenmiştir.
Ek ödemeden yararlanma
GEÇİCİ MADDE 1- Sağlık Bakanlığına bağlı iken 5 inci maddeye göre Bakanlığa devredilen sağlık meslek liselerinde görev yapan memurlar, devir tarihinden önceki sürelerde de 27.06.1989 tarihli ve 375 sayılı Kanun Hükmünde Kararnamenin ek 3 üncü maddesi hükümlerinden yararlandırılır.
Madde - 17.
16.05.2006 tarihli ve 5502 sayılı Sosyal Güvenlik Kurumu Kanununun geçici 1 inci maddesinin beşinci fıkrası aşağıdaki şekilde değiştirilmiştir.
Sosyal Güvenlik Kurumu Başkanlığı, Türkiye Cumhuriyeti Emekli Sandığı, Sosyal Sigortalar Kurumu ile Esnaf ve Sanatkarlar ve Diğer Bağımsız Çalışanlar Sosyal Sigortalar Kurumunun 2006 yılı bütçelerinin mevcut esas ve usuller çerçevesinde uygulanmasına 2006 yılı sonuna kadar devam edilir. Bu Kanun gereğince Kurumun yeni teşkilatlanma nedeniyle ihtiyaç duyacağı her türlü gider Bakan onayı ile devredilen kurum bütçelerinden karşılanabilir.
Madde - 18.
02.09.1983 tarihli ve 78 sayılı Yükseköğretim Kurumları Öğretim Elemanlarının Kadroları Hakkında Kanun Hükmünde Kararnamenin 5 inci maddesi aşağıdaki şekilde değiştirilmiş ve anılan Kanun Hükmünde Kararnameye aşağıdaki madde eklenmiştir.
MADDE 5- Öğretim üyeleri hariç, bu Kanun Hükmünde Kararnameye ekli (1) sayılı cetvelde yer alan boş öğretim elemanı kadrolarına yapılabilecek açıktan atama sayıları ve diğer kamu idare, kurum ve kuruluşlarından yapılabilecek nakil sayıları toplamı, her yıl merkezi yönetim bütçe kanununda gösterilir. Merkezi yönetim bütçe kanununda belirtilen sayının yükseköğretim kurumları itibarıyla dağılımı ve kullanımı ile diğer hususlar Yükseköğretim Kurulunun teklifi, Devlet Personel Başkanlığı ve Maliye Bakanlığının uygun görüşü üzerine Başbakan onayı ile belirlenir. Öğretim elemanı kadrolarına Yükseköğretim Kurulunun izni olmadıkça atama yapılamaz.
Merkezi sınav
EK MADDE 8- Ekli cetvellerde yer alan; öğretim görevlisi, okutman, araştırma görevlisi, uzman, çevirici ve eğitim-öğretim planlamacısı kadrolarına açıktan veya naklen atanabilmek için Öğrenci Seçme ve Yerleştirme Merkezi tarafından yapılacak merkezi sınavda başarılı olmak şarttır. Ancak, doktorasını tamamlamış bulunanlar için merkezi sınava katılmış olma şartı aranmaz. Bu sınavın yapılması ile sınavda başarılı olanların belirlenmesine ilişkin usul ve esaslar Yükseköğretim Kurulunun görüşü ve Milli Eğitim Bakanlığının teklifi üzerine Bakanlar Kurulunca belirlenir.
Madde - 19.
13.12.1983 tarihli ve 178 sayılı Maliye Bakanlığının Teşkilat ve Görevleri Hakkında Kanun Hükmünde Kararnameye aşağıdaki maddeler eklenmiştir.
Kadro iptal ve ihdası
EK MADDE 27- Ekli (1) sayılı listede yer alan kadrolar iptal edilerek 190 sayılı Genel Kadro ve Usulü Hakkında Kanun Hükmünde Kararnamenin eki (I) sayılı cetvelin Devlet Su İşleri Genel Müdürlüğü, Karayolları Genel Müdürlüğü, Tarım Reformu Genel Müdürlüğü, Petrol İşleri Genel Müdürlüğü ve Sosyal Hizmetler ve Çocuk Esirgeme Kurumu Genel Müdürlüğüne ait bölümlerinden çıkarılmıştır.
Ekli (2) sayılı listede yer alan kadrolar ihdas edilerek 190 sayılı Kanun Hükmünde Kararnamenin eki (I) sayılı cetvelin Maliye Bakanlığına ve birinci fıkrada belirtilen genel müdürlüklere ait bölümlerine eklenmiştir.
Genel bütçe kapsamına alınan genel müdürlüklerdeki avukatlar
EK MADDE 28- Devlet Su İşleri Genel Müdürlüğü, Karayolları Genel Müdürlüğü, Tarım Reformu Genel Müdürlüğü, Petrol İşleri Genel Müdürlüğü ve Sosyal Hizmetler ve Çocuk Esirgeme Kurumu Genel Müdürlüğünün taşra teşkilatı kadrolarında görev yapan avukatlar, işgal ettikleri kadro derecelerine göre, bulundukları yer muhakemat müdürlüklerinde ek 27 nci maddeyle ihdas edilen hazine avukatı unvanlı kadrolara atanmış sayılır.
Birinci fıkrada belirtilen genel müdürlüklerin merkez teşkilatı kadrolarında görev yapan avukatlardan idarelerince uygun görülenler ek 27 nci maddeyle ihdas edilen veya mevcut boş hukuk müşavirliği kadrolarına onbeş gün içinde atanır. Bu süre içerisinde hukuk müşavirliği kadrosuna atanmayanlar süre sonunda işgal ettikleri kadro derecelerine göre, bulundukları yer muhakemat müdürlüklerinde ek 27 nci maddeyle ihdas edilen hazine avukatı unvanlı kadrolara atanmış sayılır.
Bu madde hükmüne göre atananların, atandıkları kadroların aylık, ek gösterge, sözleşme ücreti, bir aya isabet eden ikramiye tutarı, her türlü zam ve tazminatları ile fazla mesai ücreti ve avukatlık vekalet ücreti hariç diğer mali hakları toplam net tutarının, atandıkları tarih itibarıyla eski kadrolarına ilişkin olarak en son ayda aldıkları aylık, ek gösterge, sözleşme ücreti, bir aya isabet eden ikramiye tutarı, her türlü zam ve tazminatları ile fazla mesai ücreti ve avukatlık vekalet ücreti hariç diğer mali hakları toplam net tutarından az olması halinde, aradaki fark, atandıkları kadrolarda kaldıkları sürece, herhangi bir vergi ve kesintiye tabi tutulmaksızın ve farklılık giderilinceye kadar kendilerine tazminat olarak ödenir.
Birinci fıkrada belirtilen genel müdürlüklerde, bu madde ile hazine avukatı olarak atananlara öncelik verilmek suretiyle, Başhukuk Müşavirliği ve Muhakemat Genel Müdürlüğünce yeterli sayıda hazine avukatı görevlendirilebilir. Görevlendirilecek avukatların çalışma usul ve esasları Bakanlık ve anılan genel müdürlüklerce müştereken belirlenir.
Birinci fıkrada belirtilen genel müdürlüklerin taraf olduğu derdest dava ve icra dosyaları bu maddenin yayımlanmasını izleyen üç ay içerisinde, davanın görüldüğü ve icra takibinin yapıldığı illerdeki muhakemat müdürlüklerine devredilir. Bu şekilde devredilen dava ve icra takipleriyle ilgili olarak yapılmış her türlü işlem 01.01.2006 tarihinden itibaren geçerli olmak üzere Hazine adına yapılmış sayılır.
Madde - 20.
13.12.1983 tarihli ve 190 sayılı Genel Kadro ve Usulü Hakkında Kanun Hükmünde Kararnamenin 2 nci ve 4 üncü maddelerinin (a) bentlerinde geçen Genel ve katma bütçeli kuruluşlarla ibareleri Genel bütçe kapsamındaki kamu idareleri, 5018 sayılı Kamu Mali Yönetimi ve Kontrol Kanununa ekli (II) sayılı cetvelde yer alan özel bütçeli idareler ve (IV) sayılı cetvelde yer alan sosyal güvenlik kurumları ile, 2 nci maddesinin (c) bendinde yer alan genel veya katma bütçelerin ibaresi genel bütçenin şeklinde değiştirilmiş; 11 inci maddesine aşağıdaki bent eklenmiş ve anılan Kanun Hükmünde Kararnameye aşağıdaki maddeler eklenmiştir.
d) Vize edilmiş sürekli işçi kadrolarından boş olanların açıktan atama amacıyla kullanılması, Devlet Personel Başkanlığının görüşü üzerine Maliye Bakanlığının iznine tabidir. Bu kadroların boş olanlarından Maliye Bakanlığı ve Devlet Personel Başkanlığınca uygun görülenler Başbakan onayı ile iptal edilir.
Açıktan ve nakil suretiyle atama sayıları
EK MADDE 7- 2 nci maddede belirtilen kamu idare, kurum ve kuruluşlarının serbest memur kadrolarına yapabilecekleri açıktan atama sayıları ve diğer kamu idare, kurum ve kuruluşlarından yapabilecekleri nakil sayıları toplamı ile bu toplam sayıdan istisna tutulacak atamalar, merkezi yönetim bütçe kanununda gösterilir. Açıktan ve nakil suretiyle atama ihtiyacı duyan kamu idare, kurum ve kuruluşları, izleyen yıla ait taleplerini gerekçeleri ile birlikte her yıl Ağustos ayı sonuna kadar Maliye Bakanlığına bildirir. Merkezi yönetim bütçe kanununda belirtilen toplam sayının kamu idare, kurum ve kuruluşları itibarıyla dağılımı, kullanımı ve diğer hususlar Devlet Personel Başkanlığının bağlı olduğu Bakan ile Maliye Bakanının birlikte teklifi üzerine Başbakan onayı ile belirlenir.
Kapsama yeni giren idareler
GEÇİCİ MADDE 10- Kapsama yeni giren kamu idare, kurum ve kuruluşları mevcut kadrolarını 31.12.2007 tarihine kadar bu Kanun Hükmünde Kararnameye uygun hale getirir. Tabi olduğu cetveli değişen kamu idare, kurum ve kuruluşları, hiçbir işleme gerek kalmaksızın mevcut cetvellerden çıkarılmış ve ilgili cetvellere eklenmiş sayılır.
2006 yılında kadroların kullanımına ilişkin hususlar
GEÇİCİ MADDE 11- 2006 yılında, genel bütçe kapsamındaki kamu idareleri ile 5018 sayılı Kanuna ekli (II) sayılı cetvelde yer alan idarelerin, açıktan atama izni aranmaksızın boş kadrolarına (işçi kadroları hariç) yapacakları açıktan atama sayıları ile genel yönetim kapsamındaki kamu idarelerinden bu kadrolara yapacakları nakil sayıları toplamı, bu idarelerin 2005 yılında emeklilik, ölüm, istifa ve nakil sonucu ayrılan personel sayısının yüzde seksenini aşamaz. Araştırma görevlisi kadrolarına yapılacak atama sayısı ise 2005 yılında ayrılan (TUS ve DUS eğitiminden ayrılanlar hariç) araştırma görevlilerinin yüzde yüzünü aşamaz. Bu sınırlar içinde personel ihtiyacını karşılayamayacak idareler için ilave yirmibirbin adet açıktan atama izni verilebilir. Söz konusu ilave sayının kurum ve kuruluşlar itibarıyla dağılımı, gerekli görülmesi halinde bu toplam sayının bir kısmının rezerv tutulması ve kullanımı ile diğer hususlar Devlet Personel Başkanlığının bağlı olduğu Bakan ile Maliye Bakanının müşterek önerisi üzerine Başbakan onayı ile belirlenir.
Hakimlik ve savcılık meslekleri ile bu meslekten sayılan görevlere, Tıpta Uzmanlık Tüzüğü uyarınca araştırma görevlisi veya asistan kadrolarına, yükseköğretim kurumları öğretim üyeliklerine, 3713 sayılı Terörle Mücadele Kanununun ek 1 inci maddesi ve 2828 sayılı Sosyal Hizmetler ve Çocuk Esirgeme Kurumu Kanununun ek 1 inci maddesi uyarınca yapılacak atamalar, 926 sayılı Türk Silahlı Kuvvetleri Personel Kanunu kapsamında veya diğer ilgili mevzuata göre yapılacak askeri personel atamaları, emniyet hizmetleri sınıfında bulunan kadrolara yapılacak atamalar, 4046 sayılı Özelleştirme Uygulamaları Hakkında Kanunun 22 nci maddesi ile 406 sayılı Telgraf ve Telefon Kanununun ek 29 uncu maddesi uyarınca yapılacak personel nakilleri, 22.12.2005 tarihli ve 5436 sayılı Kanun uyarınca ihdas edilen iç denetçi ve mali hizmetler uzmanı kadrolarına yapılacak atamalar ile halen Bezm-i Alem Valide Sultan Vakıf Gureba Hastanesinde çalışan ve Sağlık Bakanlığı kadrolarında bulunan personelin Vakıflar Genel Müdürlüğü kadrolarına nakilleri, birinci fıkrada yer alan sınırlamalara tabi değildir.
Birinci fıkra kapsamında 657 sayılı Devlet Memurları Kanununun 59 uncu ve 92 nci maddeleri uyarınca yapılacak açıktan atamalar için Devlet Personel Başkanlığından izin alınması zorunludur.
5018 sayılı Kanuna ekli (IV) sayılı cetvelde yer alan kurumların ve (II) sayılı cetvelde yer almayan özel bütçeli idarelerin, döner sermayelerin, kefalet sandıklarının serbest memur kadrolarına yapacakları açıktan atama sayıları ile diğer kamu idare ve kurumlarından yapacakları memur nakil sayıları toplamı (4046 sayılı Kanunun 22 nci maddesi ile 406 sayılı Kanunun ek 29 uncu maddesi uyarınca yapılacak personel nakilleri hariç) ile bunların kullanımı ve diğer hususları belirlemeye Maliye Bakanlığı yetkilidir.
Madde - 21.
08.06.1984 tarihli ve 227 sayılı Vakıflar Genel Müdürlüğünün Teşkilat ve Görevleri Hakkında Kanun Hükmünde Kararnameye aşağıdaki maddeler eklenmiştir.
Ek ödeme
EK MADDE 4- Bezm-i Alem Valide Sultan Vakıf Gureba Hastanesi personelinin katkısıyla elde edilen döner sermaye gelirlerinden bu birimde çalışan memurlara; hizmet sunum şartları, personelin unvanı, görevi, çalışma şartları ve süresi, hizmete katkısı, performansı, serbest çalışıp çalışmaması ile muayene, ameliyat, anestezi, girişimsel işlemler ve özellik arz eden riskli bölümlerde çalışma gibi unsurlar esas alınmak suretiyle, Sağlık Bakanlığına bağlı sağlık kurumlarında unvanlara göre uygulanan tavan ödeme miktarları aşılmamak kaydıyla, Sağlık Bakanlığı personeli için tespit edilen esas ve usuller de dikkate alınarak Vakıflar Meclisince belirlenecek esas, usul ve oranda ödeme yapılabilir. Bu şekilde yapılacak ödeme, cari yılda elde edilen döner sermaye gelirinin yüzde ellisini geçemez.
Fark tazminatından faydalanma
GEÇİCİ MADDE 8- Bezm-i Alem Valide Sultan Vakıf Gureba Hastanesinde çalışan personelin, Sağlık Bakanlığından Vakıflar Genel Müdürlüğü kadrolarına naklen atanmalarını müteakip 06.01.2005 tarihli ve 5283 sayılı Kanunun 5 inci maddesinin altıncı fıkrasında yer alan hükümlerden anılan Kanundaki devir tarihi esas alınmak suretiyle yararlandırılmasına devam olunur.
Madde - 22.
04.04.1988 tarihli ve 320 sayılı Milli Piyango İdaresi Genel Müdürlüğü Kuruluş ve Görevleri Hakkında Kanun Hükmünde Kararnameye aşağıdaki madde eklenmiştir.
Mevcut işletim sözleşmesinin geçerliliği
GEÇİCİ MADDE 6- İdarenin şans oyunlarına ilişkin mevcut işletim sözleşmesinin geçerliliği, İdarenin devralma hükümleri saklı kalmak kaydıyla, şans oyunlarının lisans hakkını yapılan özelleştirme ihalesi sonucu devir alan kuruluşun faaliyete geçiş tarihine kadar veya sistemin işletimi konusunda yeni bir ihale kararı alınıp sonuçlanıncaya kadar devam eder.
Madde - 23.
27.06.1989 tarihli ve 375 sayılı Kanun Hükmünde Kararnamenin ek 3 üncü maddesinin üçüncü fıkrasında yer alan kamu bankalarına ibaresi bankalara şeklinde değiştirilmiştir.
Madde - 24.
Bu Kanunun;
a) 2 nci, 4 üncü ve 23 üncü maddeleri ile 10 uncu maddesinin (a) fıkrası 01.01.2006 tarihinden geçerli olmak üzere yayımı tarihinde,
b) 14 üncü maddesi 01.03.2006 tarihinden geçerli olmak üzere yayımı tarihinde,
c) 17 nci maddesi 20.05.2006 tarihinden geçerli olmak üzere yayımı tarihinde,
ç) 19 uncu maddesiyle 178 sayılı Kanun Hükmünde Kararnameye eklenen ek 27 nci maddenin birinci fıkrası yayımını izleyen onbeşinci günde,
d) 11 inci maddesi ve 21 inci maddesiyle 227 sayılı Kanun Hükmünde Kararnameye eklenen ek 4 üncü madde 01.01.2007 tarihinde,
e) Diğer hükümleri yayımı tarihinde,
yürürlüğe girer.
Madde - 25.
Bu Kanun hükümlerini Bakanlar Kurulu yürütür.
MADDE GEREKÇELERİ
Madde - 1.
Madde ile 6245 sayılı Harcırah Kanununun 10 uncu maddesinde değişiklik yapılmakta ve kişilerin isteğine bağlı olsun veya olmasın yurt içinde veya yurt dışında sürekli bir göreve naklen atanan ya da yabancı ülkelerdeki memuriyet merkezi değiştirilen memur ve hizmetlilere, yeni görev yerlerine kadar harcırah ödenmesi sağlanmaktadır.
Ayrıca, anılan Kanuna eklenen geçici 5 inci maddeyle de 01.01.2002 tarihinden günümüze kadar olan dönemde, 6245 sayılı Kanunun kapsamında bulunan kurum ve kuruluşlar ile özel hükümler gereğince anılan Kanun kapsamı dışında yer alan tüm kamu kurum ve kuruluşlarında, başka yere naklen ataması yapılanlardan harcırah talep etmediklerine ilişkin yazılı beyanda bulunanlar ile kendi yazılı talepleri üzerine naklen ataması yapılanlardan, harcırah ödenmemiş olanlara veya ölümleri halinde kanuni mirasçılarına, geçmişe yönelik olarak hak ettikleri harcırahın ödenmesi imkanı getirilmektedir.
Madde - 2.
Madde ile 5018 sayılı Kanunun 28 inci maddesinde yapılan düzenleme çerçevesinde uygulama alanı kalmayan 527 sayılı Gelecek Yıllara Geçici Yüklenmelere Dair Kanun yürürlükten kaldırılmaktadır.
Madde - 3.
Madde ile 657 sayılı Kanunun 152 nci maddesinin II- Tazminatlar kısmında değişiklik yapılarak il valilerinin mülki idare amirliği özel hizmet tazminatı yeniden düzenlenmekte ve 657 sayılı Kanuna geçici 34 üncü madde eklenmektedir.
Geçici 34 üncü maddenin birinci fıkrasında, 2006 yılından önce katma bütçeli idare iken 5018 sayılı Kanunla genel bütçe kapsamına alınan Devlet Su İşleri, Karayolları, Tarım Reformu, Petrol İşleri ve Sosyal Hizmetler ve Çocuk Esirgeme Kurumu genel müdürlüklerinde hukuk müşaviri olarak görev yapacak personelin, mahkemelerce takdir edilip ilgili idarelerin hesaplarında avukatlık vekalet ücreti olarak yer alan tutarlardan karşılanmak üzere 2006, 2007 ve 2008 yıllarında avukatlık vekalet ücretinden yararlandırılmaları ve söz konusu genel müdürlüklerin hesaplarında bulunan avukatlık vekalet ücretlerinin hangi tarih itibarıyla gelir kaydedileceği düzenlenmektedir.
Geçici 34 üncü maddenin ikinci fıkrasında ise katma bütçeli idare iken teşkilat kanunlarında hüküm bulunmaması nedeniyle avukatlık vekalet ücretinden yararlanamayan Petrol İşleri ile Sosyal Hizmetler ve Çocuk Esirgeme Kurumu genel müdürlüklerinde hukuk müşaviri ve avukat olarak görev yapanların, bu idarelerin hesaplarında avukatlık vekalet ücreti olarak yer alan tutarlardan karşılanmak üzere 2003, 2004, 2005 ve 2006 yıllarına ilişkin avukatlık vekalet ücretinden yararlandırılmalarına imkan sağlanmaktadır.
Madde - 4.
3234 sayılı Kanuna eklenen geçici 5 inci madde ile Orman Genel Müdürlüğünün özel bütçeli idareler haline getirilmesi nedeniyle, anılan Genel Müdürlüğün 2006 yılı bütçe uygulamalarına açıklık getirilmektedir.
Madde - 5.
3289 sayılı Kanuna eklenen geçici 10 uncu madde ile mahalli idarelerdeki reform süreci ve Gençlik ve Spor il müdürlükleri ile ilgili yeniden yapılanma çalışmaları sonuçlanıncaya kadar anılan il müdürlükleri dış denetim ile ilgili hükümler hariç olmak üzere 5018 sayılı Kanun kapsamı dışına çıkarılmaktadır.
Madde - 6.
Madde ile 3359 sayılı Kanuna ek 8 inci ve geçici 7 nci maddeler eklenmektedir.
Bilindiği üzere, belediyeler ile mahalli idare birliklerinin kendi mevzuatları çerçevesinde mahalli gereksinimi karşılamak üzere kanunla ihdas olunan veya kanunların bu kurumlar adına kadro ihdas etmeye yetkili kıldığı makam veya organlarca ihdas edilen kadrolarında çalışan sağlık personeli eliyle sağlık hizmeti veren işletmeler açabilmeleri mümkün bulunmaktadır. Bu tür işletmeler resmi sağlık kurumu niteliğindedir. Bununla birlikte, belediye veya mahalli idare birliklerinin kendi kadrolarındaki sağlık personeli dışında dışarıdan hizmet satın alma yoluyla veya herhangi bir sağlık işletmesine iştirak yoluyla bu hizmeti verdikleri hallerde, söz konusu işletmeler, özel hukuk tüzel kişisi hüviyetini haiz olmaktadırlar. Bu durum, uygulamada özellikle kamu sağlık harcamaları açısından bazı tereddütleri beraberinde getirmektedir.
Kamu sağlık harcamaları, tedavi yardımına ilişkin bütçe uygulama talimatı esasları çerçevesinde, bütçe disiplini içinde gerçekleştirilmektedir. Talimat kapsamında diş tedavileri, resmi sağlık kurumlarının yanında özel sağlık kuruluşları ve serbest muayenehanelerce de verilmekte, sevk ve geri ödeme esasları da işletmenin resmi veya özel sağlık işletmesi olmasına göre farklı uygulamaya tabi tutulmaktadır. Bu uygulama ile ağız ve diş sağlığı hizmetlerinde de genel sağlık hizmetlerinde olduğu gibi, basamaklı sevk ve tedavi amaçlanmış, bunun yanında uygulamanın suiistimal edilmesinin önüne geçilmesi ile kamu sağlık harcamalarında bütçe disiplininin korunması, toplumun kaliteli ağız ve diş sağlığı hizmeti alması hedeflenmiştir.
Ancak, son zamanlarda belediyelerin ve mahalli idare birliklerinin bir bölümünün, özellikle ağız ve diş sağlığı hizmeti veren sağlık hizmet işletmelerini faaliyete geçirdikleri, bu işletmelerin özel hukuk tüzel kişisi niteliğini haiz oldukları halde, mahalli idare birliği veya belediyenin amblem veya damga kaşelerini kullanarak resmi sağlık işletmesi gibi faaliyet gösterip, tedavi yardımına ilişkin bütçe uygulama talimatının resmi sağlık kurumlarında diş tedavisine ilişkin sevk ve geri ödeme esasları çerçevesinde fatura düzenledikleri, kendi hizmet alanları dışında da bu tür sağlık hizmet işletmelerini faaliyete geçirdikleri belirlenmiştir.
Madde ile 3359 sayılı Sağlık Hizmetleri Temel Kanununa ek 8 inci madde eklenerek, geri ödemelerde yaşanan söz konusu tereddütlerin giderilmesi, suiistimallerin önlenerek kamu sağlık harcamalarında bütçe disiplininin korunması, belediyeler ve mahalli idare birlikleri ile il özel idarelerinin kendilerine kanunlarla ihdas olunan kadrolu sağlık personeli eliyle ve mahalli gereksinimi temin çerçevesinde kaliteli ve kolay ulaşılabilir sağlık hizmeti vermeleri amaçlanmaktadır.
Bilindiği üzere, kamu kurum ve kuruluşlarında çalışanlar ve bakmakla yükümlü oldukları aile fertlerinin tedavi yardımından yararlanmasına ilişkin usul ve esaslar ile tedavi tarifeleri her mali yılda yayımlanan talimatlarla belirlenmekte ve uygulama bu kapsamda yürütülmektedir. Özel sağlık kurum ve kuruluşlarına sevk usul ve esaslarını düzenleyen ve 01.06.2003 tarihinde yürürlüğe giren düzenleme sonrasında, kamu çalışanlarının ve bunların bakmakla yükümlü oldukları aile fertlerinin, özel sağlık kurum ve kuruluşlarından sağlık hizmeti alabilmeleri mümkün kılınmıştır. Özel sağlık işletmeleri de sağlık hizmetlerini talimatta yer alan uygulama usulleri ve tarifelere göre sunmaktadırlar. Ancak, talimatta yer alan tarifeler 2005 mali yılına kadar katma değer vergisi dahil olarak belirlenmiş olup, bu durum kamunun özel sağlık işletmelerinden hizmet satın almaya başladığı 01.06.2003 tarihinden itibaren katma değer vergisi mükellefi olmayan devlet hastaneleri ve üniversite hastaneleri gibi sağlık hizmeti veren kamuya ait döner sermaye işletmelerine katma değer vergisi kadar fazla ödeme yapıldığı yönünde yorumlara neden olmuştur.
Uygulamada yılları bütçe kanunları çerçevesinde döner sermayeli kamu sağlık işletmelerinin hasılatları üzerinden yüzde onbeş oranında hazine payı, yüzde bir oranında Sosyal Hizmetler ve Çocuk Esirgeme Kurumu hissesi ve yüzde iki oranında da merkez hesabı kesintisi adı altında muhtelif kesintiler yapılmaktadır. Üniversitelere bağlı döner sermayeli sağlık işletmelerinde söz konusu oran, araştırma fonu kesintisi ile toplamda yüzde yirmibirlere ulaşmaktadır. Bununla birlikte, söz konusu kamu sağlık işletmelerine katma değer vergisi dahil ödeme uygulamasına 01.01.2005 tarihinden geçerli olmak üzere son verilmiştir.
3359 sayılı Kanuna eklenen geçici 7 nci madde ile söz konusu uygulamaya başlanmadan önceki dönemler için tereddüt teşkil eden ve farklı yorumlamalara neden olan söz konusu katma değer vergisi dahil ödemeler nedeniyle, geçmişe dönük olarak kamuya ait döner sermayeli sağlık hizmet işletmelerine borç çıkarılmaması, yurt genelinde sağlık hizmetlerinin sunumunda önemli paya sahip kamu sağlık işletmelerince borcun ifa edilmesi halinde sağlık hizmetlerinin sunumunda yaşanabilecek olası aksaklıklara ve kamunun mağduriyetine meydan verilmemesi amaçlanmaktadır.
Madde - 7.
02.07.2005 tarihli ve 5388 sayılı Kanun ile Rekabet Kurulunun üye sayısının onbirden yediye indirilmiş ve toplantı ile karar yeter sayıları da buna göre yeniden belirlenmiştir. Ancak, 5388 sayılı Kanunun yürürlüğe girdiği tarihte Kurulun mevcut üye sayısının sekiz olması nedeniyle, mevcut üye sayısı dikkate alınarak 4054 sayılı Kanuna, Kurul üye sayısı yediye ininceye kadar boşalan üyelikler için seçim ve atama yapılmayacağına yönelik geçici 4 üncü madde ilave edilerek, mevcut üye sayıları muhafaza edilmiştir. Kurul tarafından alınan kararların bir kısmı yargı kararları ile üye sayısı yönünden iptal edildiğinden, madde ile Kurulun mevcut sekiz üye ile toplanabilmesi ve karar alabilmesine yönelik düzenleme yapılmaktadır.
Madde - 8.
Bilindiği üzere, 2006 yılında Devlet memurlarının maaş tahakkuk sisteminde değişiklik yapılarak, kapsam dahilindeki personelin maaşları Maliye Bakanlığınca işletilen say2000i sisteminde hesaplanmaya başlanmıştır. Üyelik ödentileri ile ilgili herhangi bir matrah tanımlaması yapılmaması ve sendikaların çok karışık yöntemlerle ödenti tespit etmeleri sebebiyle, özlük bilgilerinin güncellenmesi sırasında gereksiz bir iş yükü ortaya çıkmaktadır. Madde ile 4688 sayılı Kanunun 25 inci maddesinde değişiklik yapılarak üyelik ödentilerinin belirli bir matrah üzerinden hesaplanması sağlanmakta ve böylece, bilgisayar yazılımları ile aylık hesaplanması işlemi kolaylaştırılarak iş gücü kaybı önlenmektedir. Ayrıca, 4688 sayılı Kanuna eklenen geçici 10 uncu madde ile mevcut sendika tüzüklerinin 25 inci maddede yapılan değişikliğe uyum sağlaması amacıyla düzenleme yapılmaktadır.
Madde - 9.
Kanuna veya kanunun verdiği yetkiye dayanılarak kurulan kamu kurum ve kuruluşları ile bunların doğrudan veya dolaylı olarak sermayesinin en az yüzde ellisine sahip oldukları ortaklıklarda, 4734 sayılı Kamu İhale Kanunu veya diğer özel kanun hükümleri çerçevesinde yapılan hizmet alımları neticesinde yükleniciler tarafından istihdam edilenler; hizmet alımını yapan kamu kurum ve kuruluşları ile ortaklıklarının, kendilerinin asıl işvereni olduğunu iddia ederek bu kurumların asli kadrolarına atanmayı talep etmekte veya bu kurumlarda uygulanmakta olan toplu iş sözleşmesi ya da personel kanunundan yararlandırılma talebinde bulunmaktadırlar. Yapılan düzenlemeyle, kamu kurum ve kuruluşları ile bunların ortaklıklarının, hizmet alımı amacıyla sözleşme yaptıkları yükleniciler veya işverenler tarafından istihdam edilenlerin asli işvereni olmadığı hususuna açıklık getirilmektedir.
Diğer taraftan, 4857 sayılı İş Kanununun 81 inci maddesinde, devamlı olarak en az elli işçi çalıştıran işverenlerin, Sosyal Güvenlik Kurumunca sağlanan tedavi hizmetleri dışında kalan, işçilerin sağlık durumunun ve alınması gereken iş sağlığı ve güvenliği önlemlerinin sağlanması, ilk yardım ve acil tedavi ile koruyucu sağlık hizmetlerini yürütmek üzere işyerindeki işçi sayısına göre bir veya daha fazla işyeri hekimi çalıştırmaları ve bir işyeri sağlık birimi oluşturmaları hükme bağlanmıştır.
657 sayılı Devlet Memurları Kanununa tabi kamu kurum ve kuruluşlarında; memur, sözleşmeli personel, işçi ve geçici personel olarak isimlendirilen istihdam şekilleri dışında personel istihdam edilmesine imkan bulunmamaktadır. Öte yandan, bu şekilde işçi istihdam edilen kurumlarda Devlet memurlarının tedavi hizmetleri için 657 sayılı Kanuna tabi olarak kurum tabibi istihdam edilmekte olduğu dikkate alındığında; işyeri hekimliği görevinin bu iş için gerekli eğitimi almış kurum tabipleri tarafından yürütülmesi, personel harcamalarında tasarruf sağlayacağı gibi ayrı bir sağlık birimi oluşturulması gereği de kalmayacaktır. Ayrıca, işyeri hekimliği görevinin birçok kamu kuruluşunda serbest olarak çalışmakta olan hekimlerle yapılan sözleşmelere göre yürütülmesi, işçilerin ihtiyaç duydukları her an işyeri hekiminden yararlanmasına imkan vermemektedir. Yapılan düzenlemeyle, kamu kurum ve kuruluşlarında çalışan işçilerin de kesintisiz olarak ve ihtiyaç duydukları her an işyeri hekimliği hizmetlerinden yararlanabilmesi sağlanmaktadır.
Madde - 10.
Madde ile 5018 sayılı Kamu Mali Yönetimi ve Kontrol Kanununun eki cetvellerde Orman Genel Müdürlüğü ile ilgili olarak düzenleme yapılmakta ve anılan Kanuna ek 2 nci ve geçici 15 inci maddeler eklenmektedir.
5018 sayılı Kamu Mali Yönetimi ve Kontrol Kanunu ile daha önce tüzel kişiliğe sahip katma bütçeli bir kurum olan Orman Genel Müdürlüğü, genel bütçe kapsamına alınmak suretiyle genel bütçe kapsamındaki bir idare haline getirilmiştir.
Orman kaynaklarının yönetilmesi, korunması ve işletilmesi Anayasanın 169 uncu maddesi ile Devlete verilmiş bir görev olup, bu görevin gereği gibi yerine getirilmesi teknik, hukuki ve ekonomik özellikler taşımaktadır. Bu amaçla 1937 yılında tüzel kişiliği haiz bir kurum olarak kurulan Orman Genel Müdürlüğüne devlet ormanlarına ve devlet ormanı sayılan yerlere ait her çeşit işlerin yapılması, devlete ait olmayan ormanların denetlenmesi, ormanların korunması ile orman kadastrosu ve mülkiyeti ile ilgili işlerin yürütülmesi görevleri verilmiştir. Anılan Genel Müdürlüğün genel bütçeli idare olmasının belirtilen görevlerin yürütülmesi açısından uygulamada sorunlara yol açacağı ve hizmetlerinin büyük bir kısmının döner sermaye bütçesiyle karşılandığı hususları dikkate alındığında Orman Genel Müdürlüğünün özel bütçeli idare haline getirilmesi gerekliliği ortaya çıkmaktadır. Belirtilen nedenlerle, (a) bendinde yapılan düzenlemeyle Orman Genel Müdürlüğü özel bütçeli bir idare haline dönüştürülmektedir.
5018 sayılı Kanuna eklenen ek 2 nci madde ile yılı bütçe kanunlarında yer alan fonlara ilişkin düzenleme 5018 sayılı Kanuna taşınmaktadır.
5018 sayılı Kanuna eklenen geçici 15 inci madde ile 2006 yılında tahsil edilecek özel gelirler ile 5018 sayılı Kanunun 40 ıncı maddesine göre tahsil edilecek bağış ve yardımların bütçeleştirilmesi ve kullanımına ilişkin esas ve usulleri belirleme konusunda Maliye Bakanına yetki verilmektedir.
Madde - 11.
Hudut ve Sahiller Sağlık Genel Müdürlüğü bütçesine özel gelir ve özel ödenek kaydedilen gelirlerden personele ek ödeme yapılmakta iken, 14.07.2004 tarihli ve 5217 sayılı Kanunla özel gelir-özel ödenek uygulamalarının yeniden düzenlenmesi nedeniyle, yılı bütçe kanunlarında yer alan hükümlere dayanılarak anılan Genel Müdürlüğün personeline yine aynı şekilde Genel Müdürlük bütçesinden ek ödeme yapılmasına devam edilmektedir. Madde ile 5437 sayılı Kanunun 32 nci maddesinin (i) fıkrasında yer alan düzenlemeye paralel olarak 5217 sayılı 2006 Yılı Merkezi Yönetim Bütçe Kanununun geçici 4 üncü maddesinde değişiklik yapılarak, bundan böyle bütçe kanunlarında söz konusu ödemeye ilişkin düzenlemeye yer verilmemesi amaçlanmaktadır.
Madde - 12.
17.09.2004 tarihli ve 5234 sayılı Bazı Kanun ve Kanun Hükmünde Kararnamelerde Değişiklik Yapılmasına Dair Kanunun geçici 1 inci maddesinde, 5018 sayılı Kanuna ekli (I) ve (II) sayılı cetvellerde yer alan idarelere bağlı döner sermayeli işletmelerin aylık gayrisafi hasılatından genel bütçeye irat kaydedilecek tutarla ilgili düzenleme yapılmıştır. 5437 sayılı Kanunda ilaç ve tıbbi sarf malzemesinin yanında kan ve kan bileşenleri hasılatı için de 5234 sayılı Kanunun geçici 1 inci maddesinde öngörülen yüzde onbeşlik genel oran yerine, yüzde beş oranının uygulanması öngörülmüştür. Madde ile 5437 sayılı Kanundaki hüküm 5234 sayılı Kanuna taşınmaktadır.
Madde - 13.
Kırsal kesimden kentlere yapılan göç, nüfus artışına bağlı olarak çeşitli ihtiyaç ve taleplerde yarattığı artışın yanında asayiş sorunlarına da yol açmaktadır. Standartlara uygun hizmet verebilmek için özellikle büyük şehirlerde emniyet hizmetleri alanında önemli yatırım ve harcamaların yapılması gerekli olmaktadır. Bu harcamaları merkezi idare bütçesinden zamanında ve yeterli ölçüde karşılamak her zaman mümkün olmamaktadır. Emniyet hizmetlerinin temel amacının o ilde oturan halkın güvenliğini sağlamak olduğu göz önüne alındığında, yine o il halkına yerel kamu hizmetlerini sunmakla görevli olan il özel idare bütçesinden harcama yapmanın etkili hizmet sunmaya önemli katkı sağlayacağı şüphesizdir.
Madde ile il özel idaresi bütçesinden emniyet hizmetlerinin gerektirdiği teçhizat alımıyla ilgili harcamalar yapılabilmesine imkan sağlanmaktadır.
Madde - 14.
5436 sayılı Kanun ile harcamacı idarelerde 01.01.2006 tarihi itibarıyla strateji geliştirme başkanlıkları ve strateji geliştirme daire başkanlıkları kurulmuştur. Kamu idarelerinin önemli bir kısmı söz konusu başkanlık ve daire başkanlıklarına 01.03.2006 tarihine kadar atamalarını yapmıştır. Ancak, kamu idareleri strateji geliştirme başkanlıkları ve strateji geliştirme daire başkanlıklarının alt kadrolarının bütçe uygulamaları açısından yetişmiş elemanlarla da takviye edilmesi gereği ortaya çıkmıştır. Maddede öngörülen düzenlemeyle, bütçe dairesi başkanı ve bütçe dairesi başkan yardımcılarının ihtiyaç duyulan kadrolara atanması imkanı getirilerek 5018 sayılı Kanunun öngördüğü sistemin aksamadan yürütülmesi amaçlanmaktadır.
Madde - 15.
Maddenin (a) bendinin (1), (2), (3) ve (4) numaralı alt bentleri ile 5437 sayılı Kanunun Tasarıya taşınan hükümleri yürürlükten kaldırılmaktadır.
Ortaya çıkan ihtiyaç nedeniyle, maddenin (b) bendi ile Karayolları Genel Müdürlüğü, Yıldız Teknik ve Orta Doğu Teknik üniversitelerine taşıt edinme imkanı getirilmektedir.
Madde - 16.
21.03.2006 tarihli ve 5473 sayılı Kanunun 1 inci maddesiyle 375 sayılı Kanun Hükmünde Kararnameye eklenen ek 3 üncü madde ile çeşitli adlar altında ek ödeme almayan kurumlarda çalışan memurlara ek ödeme yapılması öngörülmüştür. Ek ödeme yapılması öngörülen kurumlar arasında Sağlık Bakanlığı na yer verilmemesi nedeniyle 26.01.2006 tarihli ve 5450 sayılı Kanun ile Milli Eğitim Bakanlığı na bağlanmadan önce Sağlık Bakanlığı na bağlı olan ve herhangi bir ek ödemeden yararlanmayan sağlık meslek liselerinin personeli de söz konusu ek ödeme kapsamı dışında kalmışlardır. Milli Eğitim Bakanlığının ek ödemeden yararlanacak kurumlar arasında sayılması ve sağlık meslek liselerinin anılan Bakanlığa devredilmesi nedeniyle sağlık meslek liseleri personeli de 03.02.2006 tarihinden itibaren ek ödemeden aynı esaslar çerçevesinde yararlanmaya başlamıştır. Madde ile ek 3 üncü maddenin yürürlük tarihi olan 01.01.2006 ile 5450 sayılı Kanunun yürürlük tarihi olan 03.02.2006 tarihleri arasında geçen sürede sağlık meslek liselerinde görev yapan personele ödenemeyen ek ödemenin aynı şekilde ödenmesi öngörülmektedir.
Madde - 17.
16.05.2006 tarihli ve 5502 sayılı Kanun ile sosyal güvenlik kurumlarının tek çatı altında toplanması sonucunda, sosyal güvenlik kurumları bütçelerinin tek bütçe olarak birleştirilmesi gerekmekle birlikte kurumların farklı bütçe yapılarının yıl içinde birleştirilmesindeki güçlük, yeni teşkilatlanma ve yönetim kurulunun oluşturulmasının zaman alabilecek olması nedenleriyle, yeni Kurumun bütçesinin oluşturulmasında teknik güçlüklerle karşılaşılabilecektir. Madde ile düzenlemeyle giderin yapılması, gelirin toplanması, muhasebe, kesin hesap ve diğer mali işlemlerin aksamadan yürütülebilmesi amaçlanmaktadır.
Madde - 18.
Madde ile 78 sayılı Yükseköğretim Kurumları Öğretim Elemanlarının Kadroları Hakkında Kanun Hükmünde Kararnamenin 5 inci maddesi değiştirilmekte ve anılan Kanun Hükmünde Kararnameye ek 8 inci madde eklenmektedir.
5 inci maddede yapılan değişiklik ile öğretim üyeleri hariç, boş öğretim elemanı kadrolarına yapılabilecek açıktan atama sayıları ve diğer kamu idareleri, kurum ve kuruluşlarından yapılabilecek nakil sayıları toplamının her yıl merkezi yönetim bütçe kanununda gösterileceği ve merkezi yönetim bütçe kanununda belirtilen sayının yükseköğretim kurumları itibarıyla dağılımı ve kullanımı ile diğer hususların Yükseköğretim Kurulunun teklifi, Devlet Personel Başkanlığı ve Maliye Bakanlığının uygun görüşü üzerine Başbakan onayı ile belirlenmesi öngörülmektedir.
Bilindiği üzere, 78 sayılı Kanun Hükmünde Kararname ekinde yer alan kadro unvanlarından, yardımcı doçent unvanlı kadroya atanacakların seçimi 2547 sayılı Yükseköğretim Kanununun 23 üncü maddesinde; doçent kadrosuna atanacakların seçimi 25 inci maddesinde; profesör kadrosuna atanacakların seçimi de 26 ncı maddesinde belirtilmiş olup bu unvanların dışında kalan öğretim görevlisi, okutman, araştırma görevlisi, uzman, çevirici ve eğitim-öğretim planlamacısı kadrolarına atanacakların seçimine ilişkin bir düzenleme 2547 sayılı Yükseköğretim Kanununda yer almamıştır. Bu kadro unvanlarına yapılacak atamalarda bazı yükseköğretim kurumlarının idari takdir yetkisini zorladıkları ve kadrolara atanacak kişilerin seçiminde objektif davranmadıkları çeşitli vesilelerle kamuoyuna yansımıştır. Bu olumsuzluğun önüne geçilmesi ve yükseköğretim kurumlarının nitelikli eleman istihdamının objektif kriterlere bağlanması amacıyla, ek 8 inci madde ile öğretim görevlisi, okutman, araştırma görevlisi, uzman, çevirici ve eğitim-öğretim planlamacısı kadrolarına açıktan veya naklen atanabilmek için Öğrenci Seçme ve Yerleştirme Merkezi tarafından yapılacak merkezi sınavda başarılı olma şartı getirilmektedir.
Madde - 19.
Madde ile 178 sayılı Kanun Hükmünde Kararnameye ek 27 nci ve ek 28 inci maddeler eklenmektedir.
Ek 27 nci madde ile Devlet Su İşleri, Karayolları, Tarım Reformu, Petrol İşleri ve Sosyal Hizmetler ve Çocuk Esirgeme Kurumu genel müdürlüklerinin 5018 sayılı Kanun uyarınca genel bütçeli idare niteliğine dönüştürülmesi nedeniyle söz konusu idarelerin avukatlık kadrolarının iptal edilmesi ve anılan genel müdürlüklerden devredilecek avukatların atamalarının yapılabilmesi amacıyla Maliye Bakanlığı için yeteri kadar kadro ihdas edilmesi öngörülmektedir.
Görev ve hizmette devamlılığın sağlanması amacıyla ek 28 inci madde ile genel bütçe kapsamına alınan beş genel müdürlüğün avukatlık kadrolarında çalışan personelin bulundukları yer muhakemat müdürlüklerine devri ve bu devir dolayısıyla sözü edilen personelin özlük haklarında herhangi bir düşme meydana gelmemesi sağlanmaktadır. Ayrıca, anılan genel müdürlüklerin taraf olduğu her türlü hukuk ve ceza davaları ile icra dosyalarının davaların görüldüğü veya icra takiplerinin yapıldığı illerdeki muhakemat müdürlüklerine ait olduğu hükme bağlanmaktadır.
Madde - 20.
5018 sayılı Kanun ile kamu kurum ve kuruluşları; genel bütçe kapsamındaki kamu idareleri, özel bütçeli idareler, düzenleyici ve denetleyici kurumlar ile sosyal güvenlik kurumları olarak sınıflandırılmış, katma bütçe kavramına ise yer verilmemiştir. 5018 sayılı Kanunda, önceden katma bütçe kapsamında yer alan kamu kurum ve kuruluşlarından bir kısmı, genel bütçeli idare kapsamına alınırken bir kısmı da özel bütçeli idare olarak tanımlanmıştır. Bu çerçevede madde ile 190 sayılı Genel Kadro ve Usulü Hakkında Kanun Hükmünde Kararnamenin kapsamı da 5018 sayılı Kanun çerçevesinde yeniden gözden geçirilerek 5018 sayılı Kanunla uyumlu hale getirilmektedir.
Anılan Kanun Hükmünde Kararnamenin 11 inci maddesine eklenen (d) bendi ile personel ödenekleri ile istihdam politikası arasında uyum sağlamak amacıyla, 190 sayılı Kanun Hükmünde Kararname kapsamındaki kamu idarelerinin sürekli işçi kadrolarından boş olanların açıktan atama amacıyla kullanılması, Devlet Personel Başkanlığının görüşü üzerine Maliye Bakanlığının iznine, bu kadrolardan Maliye Bakanlığı ve Devlet Personel Başkanlığınca uygun görülenlerin iptalinin de Başbakanın onayına bırakılması amaçlanmaktadır.
Anılan Kanun Hükmünde Kararnameye eklenen ek 7 nci madde ile kamu istihdam politikasını belirlemek amacıyla, Kanun Hükmünde Kararnamenin 2 nci maddesinde belirtilen kamu idare, kurum ve kuruluşlarının serbest memur kadrolarına yapabilecekleri açıktan atama sayıları ve diğer kamu idare, kurum ve kuruluşlarından yapabilecekleri nakil sayıları toplamı ile bu toplam sayıdan istisna tutulacak atamaların merkezi yönetim bütçe kanununda gösterilmesi ve belirlenen bu sayının kamu idareleri ile kurum ve kuruluşları itibarıyla dağılımı ve kullanımına ilişkin hususların Devlet Personel Başkanlığının bağlı olduğu Bakan ile Maliye Bakanının birlikte teklifi üzerine Başbakan onayı ile belirlenmesi öngörülmektedir.
190 sayılı Kanun Hükmünde Kararnamenin kapsam maddesinin 5018 sayılı Kanuna uygun hale getirilmesi sonucunda, bazı kamu kurum ve kuruluşları 190 sayılı Kanun Hükmünde Kararname kapsamına ilk defa alınırken, bazı kamu kurum ve kuruluşlarının ise 190 sayılı Kanun Hükmünde Kararnamenin eki (I), (II) ve (III) sayılı cetvellerdeki yerleri değişmektedir. 190 sayılı Kanun Hükmünde Kararnameye eklenen geçici 10 uncu madde ile anılan Kanun Hükmünde Kararname kapsamında bulunan idare veya kuruluşlardan tabi olduğu cetvelde değişiklik olanların, ilgili cetvellerine taşınmış sayılması, ilk defa kapsama giren idare veya kuruluşların ise kadrolarının Kanun Hükmünde Kararnameye uygun hale getirilmesi amaçlanmaktadır.
190 sayılı Kanun Hükmünde Kararnameye eklenen geçici 11 inci madde ile 5437 sayılı 2006 Yılı Merkezi Yönetim Bütçe Kanununun 23 üncü maddesinin (a) fıkrasındaki, 2006 yılında kadroların kullanımına ilişkin düzenlemeler Kanun Hükmünde Kararnameye aktarılmaktadır. Söz konusu hükümde, istihdam politikasının etkinliğinin artırılması amacıyla kadroların kullanımında uyulması gereken esaslar ile sınırlamalara yer verilmektedir. Diğer taraftan, 22.12.2005 tarihli ve 5436 sayılı Kanun uyarınca ihdas edilen iç denetçi ve mali hizmetler uzmanı kadrolarına yapılacak atamalar ile halen Bezm-i Alem Valide Sultan Vakıf Gureba Hastanesinde çalışan ve Sağlık Bakanlığı kadrolarında bulunan personelin Vakıflar Genel Müdürlüğü kadrolarına yapılacak nakillerin de maddede belirlenen sınırlamalara tabi olmaksızın gerçekleştirilmesi sağlanmaktadır.
Madde - 21.
Madde ile 227 sayılı Kanun Hükmünde Kararnameye ek 4 üncü ve geçici 8 inci maddeler eklenmektedir.
Bezm-i Alem Valide Sultan Vakıf Gureba Hastanesi personelinin mali hakları ile Sağlık Bakanlığına bağlı sağlık kurum ve kuruluşlarında görevli olup, 04.01.1961 tarihli ve 209 sayılı Kanunun 5 inci maddesi uyarınca döner sermaye gelirlerinden ek ödeme yapılan personelin mali hakları arasında oluşan farklılığın giderilmesini teminen, ek 4 üncü madde ile 5437 sayılı 2006 Yılı Merkezi Yönetim Bütçe Kanununa ekli (K) Cetvelinin VI Diğer Ödemeler başlıklı bölümünün (6) numaralı bendinde yer alan düzenleme, 227 sayılı Vakıflar Genel Müdürlüğünün Teşkilat ve Görevleri Hakkında Kanun Hükmünde Kararnameye taşınarak söz konusu düzenlemeye süreklilik kazandırılması amaçlanmaktadır.
Bilindiği üzere, Vakıflar Genel Müdürlüğüne ait Bezm-i Alem Valide Sultan Vakıf Gureba Hastanesinin on yıl süreyle ve bedelli olarak Sosyal Sigortalar Kurumuna tahsis edilmesi üzerine, hastane personeli Sosyal Sigortalar Kurumuna devredilmiştir. 5283 sayılı Bazı Kamu Kurum ve Kuruluşlarına Ait Sağlık Birimlerinin Sağlık Bakanlığına Devredilmesine Dair Kanunun 4 üncü maddesi uyarınca Sosyal Sigortalar Kurumuna ait tüm sağlık birimleri Sağlık Bakanlığına devredilmiş; ancak söz konusu Hastanenin anılan Kanunun 2 nci maddesinde yer alan istisnalar arasında sayılan mazbut vakıflara ait sağlık birimleri nden olması nedeniyle, 5283 sayılı Kanun kapsamında devir işlemi gerçekleştirilmemiştir. Bununla birlikte, hastane personelinin Sosyal Sigortalar Kurumunun kadrolarında bulunması nedeniyle, personelin tamamı Sağlık Bakanlığına devredilmiştir. 5283 sayılı Kanun gereğince anılan Hastanenin Vakıflar Genel Müdürlüğünce işletilmesi gerektiğinden, Sağlık Bakanlığı ile Vakıflar Genel Müdürlüğü tarafından bu yöndeki gerekli çalışmalar tamamlanmıştır. Bu çalışmaların sonucunda, personelin Sağlık Bakanlığından Vakıflar Genel Müdürlüğüne devredilmesi zorunluluğu doğmuştur.
5283 sayılı Kanunun 5 inci maddesiyle anılan Kanun kapsamında Sağlık Bakanlığına nakledilen personele fark tazminatı ödenmekle birlikte, Bezm-i Alem Valide Sultan Vakıf Gureba Hastanesinde görevli personelin, Sağlık Bakanlığından Vakıflar Genel Müdürlüğüne devir işlemleri gerçekleştirildiğinde mali kayıpları olabilecektir. İlgililerin mağduriyetinin giderilmesini teminen, 227 sayılı Kanun Hükmünde Kararnameye eklenen geçici 8 inci madde ile Vakıflar Genel Müdürlüğü kadrolarına atanacak personelin, fark tazminatı ödemesinden 5283 sayılı Kanundaki devir tarihi esas alınarak yararlandırılmaları amaçlanmaktadır.
Madde - 22.
Milli Piyango İdaresi Genel Müdürlüğüne ait olan şans oyunlarının lisans hakkının devri suretiyle özelleştirilmesi sürecinin devam ettiği, bu sürecin sonunda, hazırlanan ihale şartnamesi uyarınca, tüm şans oyunları sisteminin yeni baştan kurulacağı ve şans oyunlarının üzerinde ihale kalan istekli tarafından tertip edileceği hususları dikkate alındığında, bu aşamada sistemin yenilenmesi ihalesine çıkılması ekonomik açıdan rasyonel olmayacaktır. Madde ile kamuya aktarılan kaynaklarda herhangi bir kesintiye mahal verilmemesi amacıyla, mevcut işletim sözleşmesinin süresinin, idarenin devralma hükümleri saklı kalmak kaydıyla, şans oyunlarının lisans hakkının yapılan özelleştirme ihalesi sonucu devir alan kuruluşun faaliyete geçiş tarihine veya sistemin işletimi konusunda yeni bir ihale kararı alınıp sonuçlanıncaya kadar uzatılması amaçlanmaktadır.
Madde - 23.
21.03.2006 tarihli ve 5473 sayılı Kanunun 1 inci maddesiyle 375 sayılı Kanun Hükmünde Kararnameye eklenen ek 3 üncü maddenin üçüncü fıkrasında yer alan kamu bankalarına ibaresinin uygulamada tereddütlere meydan vermemesi bakımından 08.05.1991 tarihli ve 3717 sayılı Kanuna paralel olarak hem kamu bankalarını hem de diğer banka ve katılım bankalarını kapsayacak şekilde bankalara şeklinde değiştirilmesi amaçlanmaktadır.
Madde - 24.
Yürürlük maddesidir.
Madde - 25.
Yürütme maddesidir.
TÜRKİYE BÜYÜK MİLLET MECLİSİ BAŞKANLIĞINA
Bazı Kanunlarda Değişiklik Yapılmasına Dair Kanun Teklifimiz ve gerekçesi ilişikte sunulmuştur.
Gereğini arz ederiz.
Saygılarımızla.
GENEL GEREKÇE
Ulaştırma Bakanlığınca ve bağlı, ilgili, ilişkili kuruluşları vasıtasıyla yürütülen ulaştırma ve haberleşme hizmetlerinde ve alt yapının sağlanmasına gerek ülke çapında gerekse dünya çapında önemli atılımlar başlatılmıştır. Kara, deniz, demiryolu ve hava ulaşımları ile haberleşme sistemlerinin tüm modlarında hızlı gelişmeler gerçekleşmektedir. Bu bağlamda değişen koşullar çerçevesinde, ortaya çıkan ve ivedilik arzeden problemlerin çözülebilmesi için Ulaştırma Bakanlığı ile bağlı, ilgili, ilişkili kuruluşlarının görev alanı ile ilgili ve ilişkili olan farklı kanunlarda değişiklik yapılması ihtiyacı ortaya çıkmıştır.
16.06.2005 tarih ve 5369 sayılı Evrensel Hizmetin Sağlanması ve Bazı Kanunlarda Değişiklik Yapılması Hakkında Kanunun Evrensel Hizmetlerin Gelirleri başlıklı 6. maddesinin (e) fıkrasında Kurum, mali yıl sonunda her türlü giderlerinin karşılanmasından sonra kalan miktarın % 20 sini, her yıl Ocak ayının sonuna kadar, Bakanlığa bildirir. Bu meblağ aynı süre içinde Bakanlığın Merkez Saymanlık Müdürlüğü hesabına aktarılır ve bütçeye Evrensel Hizmet Gelirleri adı altında gelir kaydedilir. hükmü bulunmaktadır. Ancak 5018 sayılı Kanunun 78 inci maddesinde Düzenleyici ve denetleyici kurumların üçer aylık dönemler itibarıyla oluşacak gelir fazlaları, her üç ayda bir izleyen ayın onbeşine kadar genel bütçeye aktarılır. Bu fıkra hükmü İstanbul Menkul Kıymetler Borsası hakkında da uygulanır. Söz konusu tutarların süresi içinde ödenmemesi halinde, ödenmeyen tutarlar 6183 sayılı Kanuna göre gecikme zammı da uygulanmak suretiyle takip ve tahsil edilir. hükmü bulunmaktadır. Telekomünikasyon Kurumunun kendi giderleri düşüldükten sonra kalan kısmın tamamı evrensel hizmet için öngörülen % 20 lik dilim hesap edilmeden önce, Bütçenin (B) işaretli cetveline gelir kaydedilmesi durumunda zaten sıfır bakiye üzerinden hesaplanması gibi bir durum ortaya çıkmaktadır. Diğer bir ifade ile evrensel hizmetler için Bakanlığa aktarılacak para kalmamaktadır. 5369 sayılı Kanunun 6 ncı maddesinin (e) fıkrasının değiştirilmesi ile bu çelişkinin düzeltilmesi amaçlanmıştır.
Yine, Ulaştırma Bakanlığı (DLH İnşaatı Genel Müdürlüğü) 2006 Yılı Yatırım Programında Ulaştırma-Demiryolu sektöründe 1998E0110050 proje numarası ile dış kredili olarak yer alan ve ülkemizin dünya çapında projeleri olan Gebze-Haydarpaşa, Sirkeci-Halkalı Banliyö Hattının İyileştirilmesi ve Demiryolu Boğaz Tüp Geçiş İnşaatı Projesi (MARMARAY) kapsamında Demiryolu Aracı İmali işinin 2006 yılında ihale edilebilmesi ve bu önemli yatırımların bir an önce tamamlanabilmesi için 5437 sayılı 2006 Yılı Merkezi Yönetim Bütçe Kanununun 9. maddesinde değişiklik yapılması zorunluluğu bulunmaktadır.
Öte yandan, çeşitli mevzuat düzenlemeleri ve taraf olunan uluslararası antlaşmalar uyarınca güvenliği, kategorileri ve işletmecilik yönünden uluslararası norm ve standartların uygulandığı mahaller olan havaalanlarının, sertifika (ruhsat), güvenlik ve tarifeler yönünden ICAO, ECAC, AITA; AICA gibi uluslararası kuruluşların denetimine ve uygulamalarına tabi olduğu, ayrıca arındırılmış bölgeleri itibariyle uluslararası uygulamalara eşdeğer yönetmeliklerle çalışma usul ve esaslarının belirlendiği, öte yandan 2565 sayılı Yasa ve bu Yasaya ilişkin düzenlemelerle gerek stratejik açıdan, gerekse ülkenin dışa giriş ve çıkış kapıları konumunda özel statülü bölgeler olduğu dikkate alınarak; konumları itibariyle belediye sınırları dışında iken, bugün büyük bir kısmı belediye sınırları içinde kalan havalaalanlarında, bu yönden hukuki boşluğun giderilmesi ve 5216, 5393 sayılı Kanunların yürürlüğe girmesiyle ortaya çıkan çelişkilerin ortadan kaldırılması, ayrıca yetki, görev ve sorumluluk karmaşasının önlenmesi yönünde düzenleme yapılması gerekmektedir. Bu nedenle, gerek 5216 sayılı Büyükşehir Belediyesi Kanununda gerekse 5393 sayılı Belediye Kanununda buna uygun düzenlemeler yapılmıştır.
Yine Ulaştırma Bakanlığı DLH Genel Müdürlüğünce gerçekleştirilen Demiryolu, liman ve hava meydanları inşaatlarına ilişkin olarak 3065 sayılı Katma Değer Vergisi Kanununda yapılan değişiklikle getirilen muafiyet ile liman ve hava meydanı inşaatı için Kanunda mevcut vergi muafiyetinden yararlanması amaçlanmıştır.
Ülkemizde hızlı tren projeleri finansman sıkıntısı nedeniyle dış proje kredileri ile yapılmaktadır. KDV ödemeleri ise dış proje kredilerinden karşılanamamaktadır. Halen yürütülmekte olan Ankara-İstanbul hızlı tren projesinde ödenecek Katma Değer Vergisi meblağı yüksektir. Dolayısıyla, ülkemiz için önem arz eden hızlı tren projelerinin, finansman sıkıntısı sebebiyle zamanında bitirilebilmesi mümkün olamayacağından, getirilen istisna hükmü ile ülkemizdeki hızlı demiryolu taşımacılığının alt yapısının oluşturulması, kalite itibariyle uluslararası standartlara ulaşılmasının sağlanması ve demiryolu taşımacılığının teşviki amaçlanmaktadır. Bu nedenlerle karşılaşılan sorunların hiç olmazsa bir kısmının giderilebilmesi için 3065 sayılı Katma Değer Vergisi Kanununa bir ek madde ilave edilerek TCDD Genel Müdürlüğünce yürütülmekte olan hızlı tren projelerinin finansmanına katkı sağlanmakta ve işlerin bir an önce tamamlanarak ülke ekonomisine kazandırılması için düzenleme yapılmaktadır.
Ayrıca, hizmetlerin hızlı ve zamanında yürütülebilmesi için 4749 sayılı Kanuna eklenen geçici 10 uncu madde ile; demiryolu hatlarının fiziki standartlarının yükseltilmesi, güvenli taşımacılığın gereği olan yol yenileme için ray alımı, çeken ve çekilen araçların temini gibi yatırımların büyüklükleri ile TCDD nin mali yapısı ve uluslararası uygulamalar dikkate alınarak gerekli yatırımların bütçenin gelir ve gider kalemleri ile ilişkilendirilmeksizin ilgili kuruluşa tahsis edilmesi gerekmektedir.
Yine bilindiği üzere, TCDD Genel Müdürlüğüne ait limanlar 30.12.2004 tarih ve 2004/128 sayılı ÖYK kararıyla özelleştirme programına alınmıştır. Kuruluş tarafından yukarıda da belirtildiği gibi; Ankara-İstanbul, Ankara-Konya, Ankara-Sivas gibi hızlı tren projeleri yürütülmektedir. Hem çok büyük mali kaynak gerektiren bu projelerin gerçekleştirilebilmesi, hem de kuruluşun finansman ihtiyacının karşılanması amacıyla bu kuruluşa ait limanların özelleştirilmesinden elde edilecek gelirin TCDD Genel Müdürlüğüne aktarılması öngörülmektedir. Bu şekilde, demiryolu hizmetlerinin ülkemizde hakettiği yere ulaşmasına katkı sağlanacağı düşünülmektedir.
İSTANBUL MİLLETVEKİLİ MUSTAFA ATAŞ VE 9 MİLLETVEKİLİNİN TEKLİFİ
BAZI KANUNLARDA DEĞİŞİKLİK YAPILMASINA DAİR KANUN TEKLİFİ
Madde - 1.
16.06.2005 tarihli ve 5369 sayılı Evrensel Hizmetin Sağlanması ve Bazı Kanunlarda Değişiklik Yapılması Hakkında Kanunun 6 ncı maddesinin birinci fıkrasının (e) bendi aşağıdaki şekilde değiştirilmiştir.
e) Kurum, her üç ayda bir giderlerinin karşılanmasından sonra kalan miktarın % 20 sini, 5018 sayılı Kamu Mali Yönetimi ve Kontrol Kanunu gereği genel bütçeye yapılacak ödemeden önce takip eden ayın onbeşine kadar,
Madde - 2.
27.12.2005 tarihli ve 5437 sayılı 2006 Yılı Merkezi Yönetim Bütçe Kanununun 9 uncu maddesinin (a) fıkrasının parantez içi hükmü aşağıdaki şekilde değiştirilmiştir.
(proje kredisi ile sağlanacak olan projelerden kurulu gücü 500 MW üzerinde olan baraj ve hidroelektrik santral projeleri ile Gebze-Haydarpaşa, Sirkeci-Halkalı Banliyö Hattının İyileştirilmesi ve Demiryolu Boğaz Tüp Geçişi inşaatı projesi kapsamındaki Demiryolu Aracı İmali işi hariç)
Madde - 3.
10.07.2004 tarihli ve 5216 sayılı Büyükşehir Belediyesi Kanununun 7 nci maddesinin son fıkrası aşağıdaki şekilde değiştirilmiştir.
4562 sayılı Organize Sanayi Bölgeleri Kanunuyla Sanayi ve Ticaret Bakanlığına ve organize sanayi bölgelerine tanınan yetki ve sorumluluklar ile sivil hava ulaşımına açık havaalanları ve bu havaalanları bünyesinde yer alan tüm tesisler bu Kanunun kapsamı dışındadır.
Madde - 4.
03.07.2005 tarihli ve 5393 sayılı Belediye Kanununun 14 üncü maddesine aşağıdaki fıkra eklenmiştir.
Sivil hava ulaşımına açık havaalanları ile bu havaalanları bünyesinde yer alan tüm tesisler bu Kanunun kapsamı dışındadır.
Madde - 5.
24.10.1984 tarihli ve 3065 sayılı Katma Değer Vergisi Kanununun 13 üncü maddesinin birinci fıkrasının (e) bendi aşağıdaki şekilde değiştirilmiştir.
e) Limanlara bağlantı sağlayan demiryolu iltisak hatları, limanlar ve hava meydanlarının inşası, yenilenmesi ve genişletilmesi işlerini fiilen kendisi yapan veya yaptıran mükellefler ile genel bütçeli idarelere bu işlere ilişkin olarak yapılan mal teslimleri ve inşaat taahhüt işleri,
Madde - 6.
25.10.1984 tarihli ve 3065 sayılı Katma Değer Vergisi Kanununa aşağıdaki geçici madde eklenmiştir.
GEÇİCİ MADDE 25 - Türkiye Cumhuriyeti Demiryolları İşletmesi Genel Müdürlüğü tarafından gerçekleştirilecek hızlı tren projeleri ile ilgili olarak bu kuruma yapılacak teslim ve hizmetler 31.12.2012 tarihine kadar katma değer vergisine tabi değildir.
Bu istisna dolayısıyla yüklenilen vergiler, vergiye tabi işlemler üzerinden hesaplanan vergilerden indirilir. İndirim yoluyla telafi edilemeyen kısım ise bu Kanunun 32 nci maddesi hükümleri uyarınca istisna kapsamında işlem yapan mükellefin talebi üzerine nakden veya mahsuben iade edilir.
Maliye Bakanlığı, istisna kapsamına girecek teslim ve hizmetleri tanımlamaya, istisnaya ilişkin usul ve esasları belirlemeye yetkilidir.
Bu Kanunun 13 üncü maddesinin son fıkrasına göre Bakanlar Kurulunca belirlenen tutar bu istisnanın uygulanmasında asgari tutar olarak kabul edilir.
Madde - 7.
28.03.2002 tarihli ve 4749 sayılı Kamu Finansmanı ve Borç Yönetiminin Düzenlenmesi Hakkında Kanuna aşağıdaki geçici madde eklenmiştir.
GEÇİCİ MADDE 10 - Türkiye Cumhuriyeti Devlet Demiryolları İşletmesi Genel Müdürlüğünün ilgili yıllar yatırım programında yer alan ve Müsteşarlık tarafından dış finansman sağlanmasına izin verilmiş, ancak henüz finansman temin çalışmaları sonuçlandırılmamış olan projeleri ile 2006 Yılı Yatırım Programında yer alan projelerinin finansmanı için herhangi bir dış finansman kaynağından Türkiye Cumhuriyetinin borçlu sıfatıyla sağlayacağı kredileri, anılan Genel Müdürlüğe bütçe gelir ve gider kalemleri ile ilişkilendirilmeksizin karşılıksız tahsis etmeye Bakanın teklifi üzerine Bakanlar Kurulu yetkilidir. Bu maddeye istinaden sağlanacak krediler hakkında 14 üncü maddenin beşinci ve altıncı fıkralarının 10.12.2003 tarihli ve 5018 sayılı Kanunun eki (I) sayılı cetvelde yer alan kuruluşlara ilişkin hükümleri uygulanmaz.
Geçici Madde - 1.
TCDD Genel Müdürlüğünün işletmekte olduğu Mersin, İskenderun, İzmir, Bandırma, Derince ve Samsun limanlarının özelleştirilmesinden elde edilecek tutarlar, bütçenin (B) işaretli cetveline gelir kaydedilmek üzere Hazine Müsteşarlığı İç Ödemeler Saymanlığı hesabına aktarılır. Saymanlıkça gelir kaydedilen tutar kadar ödeneği Hazine Müsteşarlığının 07.82.31.00-04.5.5.00-1-08.1 tertibine eklemeye Maliye Bakanı yetkilidir. Eklenen bu ödenek TCDD Genel Müdürlüğünün muhtelif projelerinde kullanılmak üzere, sermayesine mahsuben adı geçen kuruluşa ödenir.
Madde - 8.
Bu Kanun yayımı tarihinde yürürlüğe girer.
Madde - 9.
Bu Kanun hükümlerini Bakanlar Kurulu yürütür.
MADDE GEREKÇELERİ
Madde - 1:
16.06.2005 tarihli ve 5369 sayılı Evrensel Hizmetin sağlanması ve Bazı Kanunlarda Değişiklik Yapılması Hakkında Kanunun 6 ncı maddesinin (e) fıkrası ile Telekomünikasyon Kurumu gelirlerinin % 20 sinin Evrensel Hizmetler için Ulaştırma Bakanlığına ödenmesi öngörülmüştür. Ancak 22.12.2005 tarihli ve 5436 sayılı Kanunla 5018 sayılı Kanunun 78 inci maddesinde yapılan değişiklik sonucu getirilen Düzenleyici ve denetleyici kurumların üçer aylık dönemler itibariyle oluşacak gelir fazlaları, her üç ayda bir izleyen ayın onbeşine kadar genel bütçeye aktarılır hükmü karşısında, yıl sonu itibariyle Kurum gelirlerinden evrensel hizmetler için 5369 sayılı Kanun gereği Bakanlığa ödenmesi gereken paranın kalmaması gibi bir çelişki ortaya çıktığından, 5369 sayılı Kanunda da bu düzenlemenin yapılması gerekmiştir.
Madde - 2:
5437 sayılı 2006 Yılı Merkezi Yönetim Bütçe Kanununun 9 uncu maddesinin (a) fıkrasında yer alan ve proje kredisi ile sağlanacak olan projelerden kurulu gücü 500 MW üzerinde olan baraj ve hidroelektrik santral projelerine sağlanan muafiyetin, Ulaştırma Bakanlığınca yürütülen Gebze-Haydarpaşa, Sirkeci-Halkalı Banliyö Hattının iyileştirilmesi ve Demiryolu Boğaz Tüp Geçişi İnşaatı Projesi kapsamındaki Demiryolu Aracı İmali İşi ni de kapsayacak şekilde düzenleme yapılmıştır.
Madde - 3:
5216 sayılı Büyükşehir Belediyesi Kanununun 7 nci maddesinde yapılan düzenlemeyle, 4562 sayılı Organize Sanayi Bölgeleri Kanununa tabi Organize Sanayi Bölgelerinde olduğu gibi sivil hava ulaşımına açık havaalanları ve bu havaalanları bünyesinde yer alan tüm tesislerin de ruhsat, güvenlik ve tarifler gibi hususlar bakımından bu Kanun kapsamı dışında tutulması hükmü getirilmiştir.
Madde - 4:
5393 sayılı Belediye Kanununun 14 üncü maddesine bir fıkra eklenmek suretiyle, sivil hava ulaşımına açık havaalanları ile bu havaalanları bünyesinde yer alan tüm tesislerin bu Kanunun kapsamı dışında tutulması için düzenleme yapılmıştır.
Madde - 5:
3065 sayılı Katma Değer Vergisi Kanununda yapılan değişiklikle getirilen muafiyet ile liman ve hava meydanı inşaatı için Kanunda mevcut vergi muafiyetinden limanlara bağlantı sağlayan demiryolu inşaatları, projeleri ve mal teslimatlarında Genel Bütçeye dahil idarelerin yararlandırılması amaçlanmıştır.
Madde - 6:
3065 sayılı Katma Değer Vergisi Kanununa bir geçici madde eklenerek, Türkiye Cumhuriyeti Devlet Demiryolları İşletmesi Genel Müdürlüğünce gerçekleştirilecek hızlı tren projeleriyle ilgili olarak bu kuruma yapılacak teslim ve hizmetlerin 31.12.2012 tarihine kadar katma değer vergisine tabi olmaması hükmü getirilerek, bu istisna dolayısıyla yapılması gereken işlemler ve esaslara ilişkin hususlar düzenlenmiştir.
Madde - 7:
4749 sayılı Kanuna eklenen geçici 10 uncu madde ile, demiryolu hatlarının fiziki standartlarının yükseltilmesi, güvenli taşımacılığın gereği olan yol yenileme için ray alımı, çeken ve çekilen araçların temini gibi yatırımların büyüklükleri ile TCDD nin mali yapısı ve uluslararası uygulamalar dikkate alınarak gerekli yatırımların bütçenin gelir ve gider kalemleri ile ilişkilendirilmeksizin ilgili kuruluşa tahsis edilmesi hüküm altına alınmaktadır.
Geçici Madde - 1:
Özelleştirme kapsamına alınmış bulunan ve TCDD İşletmesi Genel Müdürlüğünce işletilmekte olan Mersin, İskenderun, Derince ve Samsun limanlarının özelleştirilmesinden elde edilecek gelirlerin, kuruluşun finansman ihtiyacının karşılanması için bu kuruluşa aktarılması öngörülmüştür.
Madde - 8:
Yürürlük maddesidir.
Madde - 9:
Yürütme maddesidir.
Plan ve Bütçe Komisyonu Raporu
T.B.M.M.
Plan ve Bütçe Komisyonu
Esas No	1/1219, 2/812
Karar No	99
19.06.2006
TÜRKİYE BÜYÜK MİLLET MECLİSİ BAŞKANLIĞINA
Maliye Bakanlığı tarafından hazırlanarak Bakanlar Kurulunca 29.05.2006 tarihinde Türkiye Büyük Millet Meclisi Başkanlığına sunulan ve Başkanlıkça 02.06.2006 tarihinde tali komisyon olarak; Sağlık, Aile, Çalışma ve Sosyal İşler Komisyonuna, esas komisyon olarak da Komisyonumuza havale edilen 1/1219 esas numaralı Bütçe Kanunlarında Yer Alan Bazı Hükümlerin İlgili Kanun ve Kanun Hükmünde Kararnamelere Eklenmesi ve Bazı Kanun ve Kanun Hükmünde Kararnamelerde Değişiklik Yapılmasına Dair Kanun Tasarısı, Komisyonumuzun 07.06.2006, 08.06.2006 ve 13.06.2006 tarihlerinde yaptığı 74 üncü, 75 inci ve 76 ncı birleşimlerde, Hükümeti temsilen Maliye Bakanı Kemal Unakıtan ve Ulaştırma Bakanı Binali Yıldırım ile Maliye Bakanlığı, Ulaştırma Bakanlığı, Adalet Bakanlığı, Çalışma ve Sosyal Güvenlik Bakanlığı, İçişleri Bakanlığı, Milli Eğitim Bakanlığı, Sağlık Bakanlığı, Devlet Planlama Teşkilatı Müsteşarlığı, Hazine Müsteşarlığı, Sosyal Güvenlik Kurumu Başkanlığı, Yüksek Öğretim Kurulu Başkanlığı, Türkiye Cumhuriyet Merkez Bankası Başkanlığı, Özelleştirme İdaresi Başkanlığı, Orman Genel Müdürlüğü, Devlet Su İşleri Genel Müdürlüğü, Karayolları Genel Müdürlüğü, Gençlik ve Spor Genel Müdürlüğü, Sosyal Hizmetler ve Çocuk Esirgeme Kurumu Genel Müdürlüğü, Tarım Reformu Genel Müdürlüğü, Petrol İşleri Genel Müdürlüğü, Hudut ve Sahiller Sağlık Genel Müdürlüğü ve Devlet Personel Başkanlığı temsilcilerinin katılımlarıyla incelenip, görüşülmüştür.
Bilindiği gibi, Anayasanın 161 inci maddesi, bütçe kanunlarında, bütçe gelir ve giderlerini ilgilendiren ve mali yılla sınırlı etkiler doğuran hükümler dışında bütçe ile doğrudan ilgili olmayan hükümlere yer verilemeyeceğini hükme bağlamıştır. Ancak, son yıllarda, Türkiye Büyük Millet Meclisi nin yoğun gündemi nedeniyle ilgili kanunlarda değişiklik yapılmasının zaman almasından dolayı bütçe kanunlarında bütçe ile doğrudan ilgili olmayan hükümlere de yer verilmeye başlanmıştır. Bu durum, Bütçe Kanununun kendine özgü bir yasama sürecine tabi olmasından dolayı, yıllar itibarıyla değişiklik yapılması ihtiyacı doğan bütçe uygulamaları ile ilgili kanun hükümlerinin, bütçe kanunlarına konularak yasama sürecinin kolaylaştırılması gibi nedenlerden kaynaklanmaktadır.
Yıllardır süren bu uygulamalar, Bütçe Kanununu çağdaş bir görünümden uzaklaştırırken mevzuatta süreklilik sağlanmasını zorlaştırmıştır. Diğer taraftan, Anayasanın 161 inci maddesine aykırılık nedeniyle, bütçe kanunlarının bazı maddeleri hakkında Anayasa Mahkemesi tarafından yürütmeyi durdurma ve iptal kararları verilmektedir. Bu durum bütçe uygulamalarında hukuki boşluk yaratması yanında, bütçe hedeflerine ulaşılmasında da belirsizliklerin ortaya çıkmasına neden olmaktadır. Bütçe Kanununu çağdaş bir görünümden uzaklaştıran bu uygulamaların önüne geçilmesi, mevzuatta süreklilik sağlanması ve Anayasanın 161 inci maddesine uygun hale getirilmesi amacıyla 31.07.2003 tarihli ve 4969 sayılı, 17.09.2004 tarihli ve 5234 sayılı, 21.04.2005 tarihli ve 5335 sayılı kanunlar çıkarılmıştır.
Son olarak Anayasa Mahkemesinin 2006 Yılı Merkezi Yönetim Bütçe Kanunu ile ilgili 29.03.2006 tarihli Resmi Gazetede yayımlanan 22.03.2006 tarihli ve E:2006/22, K:2006/14 sayılı yürütmeyi durdurma kararı incelendiğinde; 2006 Yılı Merkezi Yönetim Bütçe Kanununun yürürlüğünün durdurulmasına karar verilen hükümlerinin, ilgili kanunlara aktarılmak gereği ortaya çıkmaktadır.
Diğer yandan, 2006 yılından önce katma bütçeli idare iken 5018 sayılı Kamu Mali Yönetimi ve Kontrol Kanunu ile genel bütçeli idare haline getirilen beş genel müdürlüğün taraf olduğu dava ve icra dosyalarının muhakemat müdürlüklerine devri ile bütçe disiplinini ilgilendiren ve mali hükümler içeren bazı kanun ve kanun hükmünde kararnamelerin uygulanmasında ortaya çıkan kimi sorunların, tereddütlerin ve noksanlıkların giderilmesine yönelik olarak ilgili kanunlarda düzenlemeler yapılması ihtiyacı hasıl olmuştur.
1/1219 Esas Numaralı Tasarı ve gerekçesi incelendiğinde;
Kamu görevlilerinin isteğine bağlı olsun veya olmasın yurt içinde veya yurt dışında sürekli bir göreve naklen atanan ya da yabancı ülkelerdeki memuriyet merkezi değiştirilen memur ve hizmetlilere, yeni görev yerlerine kadar harcırah ödenmesine,
6245 sayılı Kanunun kapsamında bulunan kurum ve kuruluşlar ile Harcırah Kanunu kapsamı dışında yer alan tüm kamu kurum ve kuruluşlarında, başka yere naklen ataması yapılanlardan harcırah talep etmediklerine ilişkin yazılı beyanda bulunanlar ile kendi yazılı talepleri üzerine naklen ataması yapılanlardan, harcırah ödenmemiş olanlara veya ölümleri halinde kanuni mirasçılarına, geçmişe yönelik olarak hak ettikleri harcırahın ödenmesine,
İl valilerinin mülki idare amirliği özel hizmet tazminatı yeniden düzenlenerek il valilerinin mülki idare amirliği özel hizmet tazminat oranlarının %325 den, % 335 e yükseltilmesine,
2006 yılından önce katma bütçeli idare iken 5018 sayılı Kanunla genel bütçe kapsamına alınan Devlet Su İşleri, Karayolları, Tarım Reformu, Petrol İşleri ve Sosyal Hizmetler ve Çocuk Esirgeme Kurumu genel müdürlüklerinde hukuk müşaviri olarak görev yapacak personelin, mahkemelerce takdir edilip ilgili idarelerin hesaplarında avukatlık vekalet ücreti olarak yer alan tutarlardan karşılanmak üzere 2006, 2007 ve 2008 yıllarına ilişkin olarak, 657 sayılı Devlet Memurları Kanununun 146 ncı maddesindeki limitler çerçevesinde, avukatlık vekalet ücretinden yararlandırılmaları ve söz konusu genel müdürlüklerin hesaplarında bulunan avukatlık vekalet ücretlerinin gelir kaydedilmesine,
2006 yılından önce katma bütçeli idare iken teşkilat kanunlarında hüküm bulunmaması nedeniyle avukatlık vekalet ücretinden yararlanamayan Petrol İşleri ile Sosyal Hizmetler ve Çocuk Esirgeme Kurumu genel müdürlüklerinde hukuk müşaviri ve avukat olarak görev yapanların, bu idarelerin hesaplarında avukatlık vekalet ücreti olarak yer alan tutarlardan karşılanmak üzere 2003, 2004, 2005 ve 2006 yıllarına ilişkin olarak 657 sayılı Devlet Memurları Kanununun 146 ncı maddesindeki limitler çerçevesinde avukatlık vekalet ücretinden yararlandırılmalarına,
Orman Genel Müdürlüğünün özel bütçeli idare haline getirilmesi nedeniyle, Orman Genel Müdürlüğünün 2006 yılı bütçe uygulamalarına açıklık getirilmesine,
Mahalli idarelerdeki reform süreci ile Gençlik ve Spor İl Müdürlüklerinin yeniden yapılandırılma çalışmaları sonuçlanıncaya kadar, il müdürlüklerinin, dış denetim ile ilgili hükümler hariç olmak üzere, 5018 sayılı Kanun kapsamı dışına çıkartılmasına,
Mahalli gereksinimleri karşılamak amacıyla mahalli idare birlikleri, belediyeler ve il özel idarelerinin kendi kadrolarındaki sağlık personeli dışında, dışarıdan hizmet satın alma yoluyla veya herhangi bir sağlık işletmesine iştirak yoluyla sağladıkları sağlık hizmetlerinin geri ödemelerde yaşanan tereddütlerin giderilmesi, kamu sağlık harcamalarında bütçe disiplininin korunması, belediyeler ve mahalli idare birlikleri ile il özel idarelerinin kendilerine kanunlarla ihdas olunan kadrolu sağlık personeli eliyle ve mahalli gereksinimi temin çerçevesinde kaliteli ve kolay ulaşılabilir sağlık hizmeti sağlanmasına,
Kamunun özel sağlık işletmelerinden hizmet satın almaya başladığı 01.06.2003 tarihinden itibaren katma değer vergisi mükellefi olmayan devlet hastaneleri ve üniversite hastaneleri gibi sağlık hizmeti veren kamuya ait döner sermaye işletmelerinin katma değer vergisi ödemesiyle ilgili olarak ortaya çıkan tereddüt ve farklı yorumların giderilmesi amacıyla katma değer vergisi dahil ödemeler nedeniyle, geçmişe dönük olarak, kamuya ait döner sermayeli sağlık hizmet işletmelerine borç çıkarılmamasına,
02.07.2005 tarihli ve 5388 sayılı Kanun ile Rekabet Kurulunun üye sayısı onbirden yediye indirilerek Kurulun toplantı ve karar yeter sayıları da buna göre yeniden belirlenmesine rağmen, mevcut üye sayısı dikkate alınarak Kurul üye sayısı yediye ininceye kadar boşalan üyelikler için seçim ve atama yapılamayacağını hükme bağlayan düzenleme nedeniyle Kurul tarafından alınan kararlar konusunda uygulamada ortaya çıkan hukuki ihtilafların giderilmesi amacıyla Kurulun mevcut sekiz üye ile toplanarak karar alabilmesine imkan sağlanmasına,
Sendika üyelik ödentilerinin belirli bir matrah üzerinden hesaplanmasının sağlanmasına ve buna göre sendika tüzüklerinin değiştirilmesine,
Kamu kurum ve kuruluşları ile bunların doğrudan veya dolaylı olarak sermayesinin en az yüzde ellisine sahip oldukları ortaklıklarda, hizmet alımı çerçevesinde yükleniciler tarafından istihdam edilenlerin durumuna açıklık getirilmesine,
Kamu kurum ve kuruluşlarında çalışan işçilerin kesintisiz olarak ve ihtiyaç duydukları her an işyeri hekimliği hizmetlerinden yararlanmalarının sağlanmasına,
5018 sayılı Kamu Mali Yönetimi ve Kontrol Kanunu ile daha önce tüzel kişiliğe sahip katma bütçeli bir kurum iken genel bütçe kapsamına alınan Orman Genel Müdürlüğünün hizmetlerinin büyük bir kısmının döner sermaye bütçesiyle karşılandığı hususları dikkate alınarak görevlerini daha etkili bir şekilde yürütebilmesi açısından Orman Genel Müdürlüğünün özel bütçeli idare haline getirilmesine,
2006 Yılı Merkezi Yönetim Bütçe Kanununun 16 ncı maddesinin (a) fıkrasında yer alan fonlara ilişkin düzenlemenin 5018 sayılı Kanuna eklenmesine,
2006 yılında tahsil edilecek özel gelirler ile 5018 sayılı Kanunun 40 ıncı maddesine göre tahsil edilecek bağış ve yardımların bütçeleştirilmesi ve kullanımına ilişkin esas ve usulleri belirleme konusunda Maliye Bakanına yetki verilmesine,
2006 Yılı Merkezi Yönetim Bütçe Kanununun 32 nci maddesinin (i) fıkrasında yer alan ve 5217 sayılı Özel Gelir ve Özel Ödeneklerin Düzenlenmesi ile Bazı Kanun ve Kanun Hükmünde Kararnamelerde Değişiklik Yapılması Hakkında Kanunun geçici 4 üncü maddesinin Hudut ve Sahiller Sağlık Genel Müdürlüğü personeline ek ödeme yapılmasına imkan sağlayan düzenlemenin ilgili kanununa eklenmesine,
2006 Yılı Merkezi Yönetim Bütçe Kanununun 32 nci maddesinin (f) fıkrasında yer alan ve 17.09.2004 tarihli ve 5234 sayılı Kanunun geçici 1 inci maddesinin birinci fıkrasının parantez içi hükmünün uygulamasıyla ilgili düzenlemenin, 5234 sayılı Kanunun geçici 1 inci maddesine eklenmesine,
Özellikle büyük şehirlerde emniyet hizmetleri alanında önemli yatırım ve harcamaların yerel kaynaklardan yapılabilmesine imkan sağlanması amacıyla il özel idaresi bütçesinden emniyet hizmetlerinin gerektirdiği teçhizat alımıyla ilgili harcamalar yapılabilmesine,
22.12.2005 tarihli ve 5436 sayılı Kamu Mali Yönetimi ve Kontrol Kanunu ile Bazı Kanun ve Kanun Hükmünde Kararnamelerde Değişiklik Yapılması Hakkında Kanun ile harcamacı idarelerde 01.01.2006 tarihi itibarıyla kurulan strateji geliştirme başkanlıkları ve strateji geliştirme daire başkanlıklarına ait kadrolarının bütçe uygulamaları açısından yetişmiş personel ile takviye edilmesi amacıyla bütçe dairesi başkanı ve bütçe dairesi başkan yardımcılarının ihtiyaç duyulan kadrolara atanmasına,
Karayolları Genel Müdürlüğü, Yıldız Teknik ve Orta Doğu Teknik üniversitelerine taşıt edinme imkanı getirilmesi amacıyla bu kurumların 2006 Yılında Edinebilecekleri Taşıtları Gösterir Cetvelde değişiklik yapılmasına,
27.06.1989 tarihli ve 375 sayılı Kanun Hükmünde Kararnameye 21.03.2006 tarihli ve 5473 sayılı Kanun ile eklenen ek 3 üncü maddesinde öngörülen ek ödemeden, Sağlık Bakanlığına bağlı iken 26.01.2006 tarihli ve 5450 sayılı Kanuna göre Milli Eğitim Bakanlığına devredilen sağlık meslek liselerinde görev yapan memurların, 5473 sayılı Kanun ile 375 sayılı Kanuna eklenen ek 3 üncü maddenin yürürlük tarihi olan 01.01.2006 ile devir tarihi olan 03.02.2006 tarihleri arası için de yararlanmasına,
16.05.2006 tarihli ve 5502 sayılı Sosyal Güvenlik Kurumu Kanununa konu olan Sosyal Güvenlik Kurumu Başkanlığı, Türkiye Cumhuriyeti Emekli Sandığı, Sosyal Sigortalar Kurumu ile Esnaf ve Sanatkarlar ve Diğer Bağımsız Çalışanlar Sosyal Sigortalar Kurumunun 2006 yılı bütçelerinin; giderin yapılması, gelirin toplanması, muhasebe, kesin hesap ve diğer mali işlemlerin aksamadan yürütülebilmesi amacıyla mevcut esas ve usuller çerçevesinde yürütülmesine,
Öğretim üyeleri hariç, boş öğretim elemanı kadrolarına yapılabilecek açıktan atama sayıları ve diğer kamu idareleri, kurum ve kuruluşlarından yapılabilecek nakil sayıları toplamının her yıl merkezi yönetim bütçe kanununda gösterilmesine ve merkezi yönetim bütçe kanununda belirtilen sayının yükseköğretim kurumları itibarıyla dağılımı ve kullanımı ile diğer hususların Yükseköğretim Kurulunun teklifi, Devlet Personel Başkanlığı ve Maliye Bakanlığının uygun görüşü üzerine Başbakan onayı ile belirlenmesine,
Yükseköğretim kurumlarının nitelikli eleman istihdamının objektif kriterlere bağlanması amacıyla öğretim görevlisi, okutman, araştırma görevlisi, uzman, çevirici ve eğitim-öğretim planlamacısı kadrolarına açıktan veya naklen atanabilmek için Öğrenci Seçme ve Yerleştirme Merkezi tarafından yapılacak merkezi sınavda başarılı olma şartının getirilmesine,
Devlet Su İşleri, Karayolları, Tarım Reformu, Petrol İşleri ve Sosyal Hizmetler ve Çocuk Esirgeme Kurumu genel müdürlüklerinin 5018 sayılı Kamu Mali Yönetimi ve Kontrol Kanunu uyarınca genel bütçeli idare niteliğine dönüştürülmesi nedeniyle söz konusu idarelerin avukatlık kadrolarının iptal edilmesi ve bu genel müdürlük kadrolarından, Maliye Bakanlığı kadrolarına devredilecek avukatların atamalarının yapılabilmesi amacıyla Maliye Bakanlığı için kadro ihdas edilmesine,
Genel bütçe kapsamına alınan Devlet Su İşleri, Karayolları, Tarım Reformu, Petrol İşleri ve Sosyal Hizmetler ve Çocuk Esirgeme Kurumu genel müdürlüklerinin avukatlık kadrolarında çalışan personelin bulundukları yer muhakemat müdürlüklerine devrine, bu personelin özlük haklarının düzenlenmesine ve bu genel müdürlüklerin taraf olduğu her türlü hukuk ve ceza davaları ile icra dosyalarının davaların görüldüğü veya icra takiplerinin yapıldığı illerdeki muhakemat müdürlüklerine ait olduğunun hükme bağlanmasına,
190 sayılı Genel Kadro ve Usulü Hakkında Kanun Hükmünde Kararnamenin kapsamının; 5018 sayılı Kanun ile daha önce katma bütçe kapsamında yer alan kamu kurum ve kuruluşlarından bir kısmının, genel bütçeli idare kapsamına alınması bir kısmının da özel bütçeli idare olarak tanımlanması nedeniyle 5018 sayılı Kanunla uyumlu hale getirilmesine, bu düzenleme doğrultusunda, idare veya kuruluşlardan tabi olduğu cetvelde değişiklik olanların, ilgili cetvellerine taşınmış sayılması, ilk defa kapsama giren idare veya kuruluşların ise kadrolarının 190 sayılı Kanun Hükmünde Kararnameye uygun hale getirilmesine,
Kamu istihdam politikasının belirlenmesi amacıyla 190 sayılı Kanun Hükmünde Kararnamenin 2 nci maddesinde belirtilen kamu idare, kurum ve kuruluşlarının serbest memur kadrolarına yapabilecekleri açıktan atama sayıları ve diğer kamu idare, kurum ve kuruluşlarından yapabilecekleri nakil sayıları toplamı ile bu toplam sayıdan istisna tutulacak atamaların merkezi yönetim bütçe kanununda gösterilmesi ve belirlenen bu sayının kamu idareleri ile kurum ve kuruluşları itibarıyla dağılımı ve kullanımına ilişkin hususların Devlet Personel Başkanlığının bağlı olduğu Bakan ile Maliye Bakanının birlikte teklifi üzerine Başbakan onayı ile belirlenmesine,
5437 sayılı 2006 Yılı Merkezi Yönetim Bütçe Kanununun 23 üncü maddesinin (a) fıkrasındaki 2006 yılında kadroların kullanımına ilişkin düzenlemelerin 190 sayılı Kanun Hükmünde Kararnamede yapılmasına, bu maddede belirtilen sınırlamalara; 22.12.2005 tarihli ve 5436 sayılı Kanun uyarınca ihdas edilen iç denetçi ve mali hizmetler uzmanı kadrolarına yapılacak atamalar ile halen Bezm-i Alem Valide Sultan Vakıf Gureba Hastanesinde çalışan ve Sağlık Bakanlığı kadrolarında bulunan personelin Vakıflar Genel Müdürlüğü kadrolarına yapılacak nakillerinin tabi olmamasına,
5437 sayılı 2006 Yılı Merkezi Yönetim Bütçe Kanununa ekli (K) Cetvelinin VI Diğer Ödemeler başlıklı bölümünün (6) numaralı bendinde yer alan personele ek ödeme yapılmasıyla ilgili düzenlemenin, 227 sayılı Vakıflar Genel Müdürlüğünün Teşkilat ve Görevleri Hakkında Kanun Hükmünde Kararnameye taşınarak söz konusu düzenlemeye süreklilik kazandırılmasına,
5283 sayılı Bazı Kamu Kurum ve Kuruluşlarına Ait Sağlık Birimlerinin Sağlık Bakanlığına Devredilmesine Dair Kanunun 4 üncü maddesi uyarınca Sosyal Sigortalar Kurumuna ait tüm sağlık birimlerinin Sağlık Bakanlığına devredilmesi nedeniyle on yıl süreyle ve bedelli olarak Sosyal Sigortalar Kurumuna tahsis edilen Vakıflar Genel Müdürlüğüne ait Bezm-i Alem Valide Sultan Vakıf Gureba Hastanesi, 5283 sayılı Kanun gereğince Vakıflar Genel Müdürlüğünce işletilmesi gerektiğinden Sağlık Bakanlığına devredilememekle birlikte, personelin bu uygulamadan ayrı olarak, Sağlık Bakanlığına devredilmiş olduğu; ancak, devredilen bu personelin Vakıflar Genel Müdürlüğünce işletilecek hastaneye nakledilmesi gerektiğinden, bu personelin de Sağlık Bakanlığı personeline ödenen fark tazminatından, 5283 sayılı Kanundaki devir tarihi esas alınarak yararlandırılmasına,
Milli Piyango İdaresi Genel Müdürlüğüne ait olan şans oyunlarının yürütüldüğü otomasyon sisteminin, Genel Müdürlüğün özelleştirilmesi sürecinin devam etmesi dikkate alınarak kullanılmasına devam edilmesini teminen, mevcut işletim sözleşmesinin süresinin, idarenin devralma hükümleri saklı kalmak kaydıyla, Milli Piyango İdaresi Genel Müdürlüğüne ait olan şans oyunlarının lisans hakkının yapılan özelleştirme ihalesi sonucu devir alan kuruluşun faaliyete geçiş tarihine veya sistemin işletimi konusunda yeni bir ihale kararı alınıp sonuçlanıncaya kadar uzatılmasına,
yönelik olarak bazı kanun ve kanun hükmünde kararnamelerde düzenlemeler yapılmasının amaçlandığı anlaşılmaktadır.
Tasarının geneli üzerinde yapılan görüşmelerde;
Tasarının; 2006 yılı Merkezi Yönetim Bütçe Kanununda yer alan fonlara, kadroların kullanımına, döner sermayelerin gayrisafi hasılatlarından yapılacak kesintiye ilişkin hükümlerin ilgili oldukları mevzuata taşınması amacıyla hazırlandığı, böylece Anayasanın bütçe kanunlarıyla ilgili maddesine uygunluğun sağlanmış olacağı,
Tasarıda çok farklı konuların düzenlediği, bu düzenlemelerin kamu yönetiminin önünü açacak hususları kapsadığı, bu açıdan öncelikle kanunlaştırılması gerektiği,
Sürekli değişen şartlara uyum sağlamak ve oluşan hukuki sorunları hızlı bir şekilde çözmek amacıyla mali mevzuatın sürekli olarak yenilenmesi ihtiyacının ortaya çıktığı, Tasarının bu kapsamda hazırlandığı,
Kamu görevlilerine geçmişe yönelik olarak yapılacak harcırah ödemelerinde faiz ödenmemesi konusunda Anayasaya aykırı bir durumun bulunmadığı, düzenleme ile uygulamada kamu görevlileri açısından ortaya çıkan mağduriyetin giderilmesinin amaçlandığı,
2003 yılında yürürlüğe giren 5018 sayılı Kamu Mali Yönetimi ve Kontrol Kanunu çerçevesinde hazırlanan Tasarının mali disiplinin sağlanmasına olumlu katkı sağlayacağı,
5018 sayılı Kanun ile mali disiplinin sağlanmasına yönelik önemli düzenlemelerin yapıldığı, Komisyonda kabul edilen kanun tasarılarında mali disiplini bozabilecek düzenlemelere yer verilmemesinde ve bu konuda gereken hassasiyetin gösterilmesinde yarar bulunduğu,
Çok farklı konularda düzenlemeler öngörüldüğü, bu nedenle getirilen düzenlemelerin ihtiyaçları tam olarak karşıladığından kuşku duyulduğu,
Tasarıda vergi istisnalarına yönelik düzenlemelerin mali boyutunun ortaya konulması gerektiği,
Kamu haznedarlığı konusunda daha ayrıntılı çalışma yapılmasında yarar görüldüğü, kapsama dahil olacak kamu kuruluşlarının dikkatli bir şekilde belirlenmesi gerektiği, özel hukuk hükümlerine tabi olarak serbest piyasada faaliyet gösteren kamu kuruluşlarının kapsama dahil olmasının, bu kuruluşların etkin bir şekilde faaliyet göstermelerine engel teşkil edebileceği,
Rekabet Kurumunun üye sayısı ile ilgili olarak yapılan düzenleme yerine idari tasarruflarla da sorunun çözümlenebileceği,
Üniversitelerin öğretim görevlisi, okutman, araştırma görevlisi, uzman, çevirmen ve eğitim-öğretim planlamacı kadrolarına ÖSYM tarafından yapılacak merkezi sınavda başarılı olanların atanmasının, yüksek öğretim kurumlarında nitelikli eleman istihdamına olanak sağlayacağı,
Tasarıyla Yüksek Öğretim Kurumları Öğretim Elemanlarının Kadroları Hakkında Kanun Hükmünde Kararnamede yapılması öngörülen düzenlemelerin üniversitelerin özerkliğini zedeleyebileceği,
Anayasaya uygunluğun sağlanması amacıyla getirilen hükümlerin olumlu bir düzenleme olduğu, böylece bütçe kanunlarında uzun yıllardır devam eden Anayasaya aykırılıkların da giderilmiş olacağı,
Kamu görevlilerine geçmişe yönelik olarak yapılacak harcırah ödemelerinde faiz ödenmemesine ilişkin hükmün Anayasaya aykırı olabileceği,
Kamu kurumlarında taşeron olarak hizmet yürüten kuruluşlarda çalışanlar ile işverenleri arasında uzun vadeli sözleşme yapılamamasına yönelik hükmün uygulamada tereddütlere yol açabileceği,
Rekabet Kurumu ile ilgili düzenlemenin yargı kararının yerine getirilmesinden ibaret olduğu,
Milli Piyango İdaresinin şans oyunlarının yürütülmesi amacıyla oluşturduğu otomasyon sisteminin çalışması amacıyla yapılan ihale sözleşmelerinin, Kamu İhale Kanunu hükümlerine tabi olmamasına yönelik düzenlemenin açıklanmasında yarar bulunduğu,
Tasarıda öngörülen bütçe kanunuyla ilgili düzenlemelerin, 5018 Sayılı Kamu Mali Yönetim ve Kontrol Kanununda öngörülen mali disiplinin sağlanmasına yönelik hükümler ile bağdaşmadığı,
şeklindeki görüş ve değerlendirmeleri müteakip, Hükümet adına yapılan tamamlayıcı açıklamalarda ise;
Türkiye Cumhuriyeti Anayasasının 161 inci maddesi ile bütçe kanunlarına, bütçe ile ilgili hükümler dışında hiçbir hükmün konulamayacağı kuralının getirildiği, bu nedenle bütçe kanunlarında bütçe gelir ve giderlerini ilgilendiren ve mali yılla sınırlı etkiler doğuran hükümler dışında bütçe ile doğrudan ilgisi olmayan hükümlere yer verilmemesinin amaçlandığı,
Geçmiş bütçe uygulamalarına bakıldığında, bütçe ile doğrudan ilgisi olmayan hükümlerin bütçe kanunlarında yer aldığı, yıllardır süren bu uygulamalara son verilmesi, bu konudaki Anayasa Mahkemesi Kararlarının gereğinin yerine getirilmesi ve bütçe kanunlarının daha çağdaş bir yapıya kavuşturulması amacıyla Tasarının hazırlandığı,
5018 sayılı Kamu Mali Yönetimi ve Kontrol Kanunu doğrultusunda kamu mali disiplininin sağlanması konusunda gerekli hassasiyetin gösterildiği, bu Kanunun uygulanması konusunda ortaya çıkan bazı aksaklıkların da giderileceği,
Bütçe kanunlarının kamu hizmetleriyle ilgili bütün hususları kapsadığı, bu nedenle dinamik bir yapıya sahip kamu hizmetlerinin yürütülmesi açısından bütçe kanunlarında düzenlemeler yapılmasının doğru bir yaklaşım olduğu,
Rekabet Kurumunun üye sayısı konusunda uygulamada hukuki açıdan sorun çıktığı, Tasarı ile yapılan düzenlemede Rekabet Kurumunun üye ve karar yeter sayısına açıklık getirildiği,
Harcırah kanununda yapılan değişiklikle kişilerin isteğine bağlı olsun veya olmasın naklen atanan memur ve hizmetlilere harcırah ödenmesinin öngörüldüğü, ayrıca, daha önce harcırah talep etmediklerine ilişkin yazılı beyanda bulunanlar ile kendi yazılı talepleri üzerine naklen ataması yapılanlardan harcırah ödenmemiş olanlara harcırah ödenmesi imkanı getirilmek suretiyle uygulamada adaletin sağlanmış olacağı,
Kamu kurumlarında taşeron olarak hizmet yürüten kuruluşlarda çalışanlar ile işverenleri arasında uzun vadeli sözleşme yapılamamasına yönelik hükmün, kadro yönünden fazla personelin bulunduğu kamu idaresine kadro taleplerinin önlenmesi amacıyla konulduğu,
Milli Piyango İdaresi Genel Müdürlüğü ne ait olan şans oyunlarının yürütüldüğü otomasyon sisteminin işletim sözleşmesi süresinin, Genel Müdürlüğün özelleştirilmesi sürecinin devam etmesi de dikkate alınarak, özelleştirme ihalesi sonucu devir alan kuruluşun faaliyete geçiş tarihine veya sistemin işletimi konusunda yeni bir ihale kararı alınıp sonuçlanıncaya kadar uzatılması amacıyla söz konusu düzenlemenin getirildiği,
ifade edilmiştir.
Tasarının geneli üzerinde yapılan görüşmelerden sonra, söz konusu 1/1219 esas numaralı Tasarı ile Komisyonun gündeminde yer alan 2/812 esas numaralı Bazı Kanunlarda Değişiklik Yapılmasına Dair Kanun Teklifi; birbirleriyle ilgili görülerek İçtüzüğün 35 inci maddesine göre birleştirilerek görüşülmesine ve görüşmelere 1/1219 esas numaralı Tasarı üzerinden devam edilmesine karar verilmiştir.
2/812 Esas Numaralı Teklif ile gerekçesi incelendiğinde:
Telekomünikasyon Kurumunun gelirlerinden kesilerek Evrensel Hizmetler için Ulaştırma Bakanlığına ödenmesi öngörülen tutarın; 5018 sayılı Kamu Mali Yönetimi ve Kontrol Kanununun 78 inci maddesi gereği genel bütçeye yapılacak ödemeden önce, takip eden ayın onbeşine kadar ödenmesine,
5437 sayılı 2006 Yılı Merkezi Yönetim Bütçe Kanununun 9 uncu maddesinin (a) fıkrasında yer alan ve proje kredisi ile sağlanacak olan projelerden, kurulu gücü 500 MW üzerinde olan baraj ve hidroelektrik santral projelerine sağlanan muafiyetin, Ulaştırma Bakanlığınca yürütülen Gebze-Haydarpaşa, Sirkeci-Halkalı Banliyö Hattının iyileştirilmesi ve Demiryolu Boğaz Tüp Geçişi İnşaatı projesi kapsamındaki Demiryolu Aracı İmali İşini de kapsayacak şekilde genişletilmesine,
Sivil hava ulaşımına açık hava alanları ve bu hava alanları bünyesinde yer alan tüm tesislerin, ruhsat, güvenlik, tarifler ve benzeri hususlar bakımından 5216 sayılı Büyükşehir Belediyesi Kanunu ile 5393 sayılı Belediye Kanunu kapsamı dışında tutulmasına,
3065 sayılı Katma Değer Vergisi Kanununda limanlar ve hava meydanları inşası, yenilenmesi ve genişletilmesi işleriyle ilgili mevcut vergi muafiyeti kapsamına limanlara bağlantı sağlayan demiryolu inşaatları, projeleri ve mal teslimatlarının da dahil edilmesine ve bu muafiyetten Genel Bütçeye dahil idarelerin de yararlandırılmasına,
Türkiye Cumhuriyeti Devlet Demiryolları İşletmesi Genel Müdürlüğünce gerçekleştirilecek hızlı tren projeleriyle ilgili olarak bu Genel Müdürlüğe yapılacak teslim ve hizmetlerin 31.12.2012 tarihine kadar katma değer vergisine tabi olmamasına,
Demiryolu hatlarının fiziki standartlarının yükseltilmesi, güvenli taşımacılığın gereği olan yol yenileme için ray alımı, çeken ve çekilen araçların temini gibi 2006 Yılı Yatırım Programında yer alan projelerin finansmanı için herhangi bir dış finansman kaynağından Türkiye Cumhuriyetinin borçlu sıfatıyla sağlayacağı kredilerin, anılan Genel Müdürlüğe bütçe gelir ve gider kalemleri ile ilişkilendirilmeksizin karşılıksız tahsis edilebilmesine,
Özelleştirme kapsamına alınmış bulunan ve TCDD İşletmesi Genel Müdürlüğünce işletilmekte olan Mersin, İskenderun, Derince ve Samsun Limanlarının özelleştirilmesinden elde edilecek gelirlerin, Genel Müdürlüğün finansman ihtiyacının karşılanması için bu Genel Müdürlüğe, bütçe gelir ve gider kalemleri ile ilişkilendirilmeksizin karşılıksız tahsis etmeye ilgili Bakanın teklifi üzerine Bakanlar Kurulunun yetkili kılınmasına,
yönelik bazı düzenlemelerin yapılmasının amaçlandığı anlaşılmaktadır.
Teklif üzerinde Komisyonumuzda yapılan görüşmelerde ise;
Limanların özelleştirilmesinden elde edilen kaynağın demiryolu yatırım projelerinde kullanılmasına yönelik düzenlemenin yerinde olduğu,
TCDD tarafından yürütülen projelere sağlanan KDV muafiyetinin yatırımların hızlanmasına katkı sağlayacağı,
TCDD ye KDV konusunda sağlanan muafiyetin kamu gelirlerinde bir azalmaya yol açabileceği,
Teklifte TCDD nin kullanacağı dış proje kredileriyle ilgili hükmün 4749 sayılı Kamu Finansmanı ve Borç Yönetiminin Düzenlenmesi Hakkında Kanuna aykırı olabileceği,
Hazine tarafından sağlanan dış proje kredilerinin bütçe ile ilişkilendirilmeksizin TCDD tarafından kullanılmasının 5018 sayılı Kanun ile oluşturulmaya çalışılan çağdaş mali yönetim anlayışına uygun düşmediği,
şeklindeki görüş ve değerlendirmeleri müteakip, Hükümet adına yapılan tamamlayıcı açıklamalarda ise;
Değişen koşullar çerçevesinde, ortaya çıkan ve ivedilik arz eden problemlerin çözülebilmesi için Ulaştırma Bakanlığı ile bağlı, ilgili ve ilişkili kuruluşların görev alanını ilgilendiren farklı kanunlarda değişiklik yapılması ihtiyacının ortaya çıktığı, bu nedenle teklif ile öngörülen düzenlemelerin olumlu karşılandığı,
Teklifin, bütçe ile öngörülen demiryolu yatırımlarının öncelikle sonuçlandırılması amacıyla bütçe kanununda belirlenen sınırlamalara bağlı kalmadan, dış proje kredilerinin TCDD tarafından kullandırılmasını öngördüğü,
5216 sayılı Büyükşehir Belediyesi Kanunu ile 5393 sayılı Belediye Kanununun yürürlüğe girmesiyle ortaya çıkan çelişkilerin giderilmesi amacıyla sivil hava ulaşımına açık hava alanları ve bu hava alanları bünyesinde yer alan tüm tesislerin; ruhsat, güvenlik ve tarifler yönünden 5216 sayılı Büyükşehir Belediyesi Kanunu ile 5393 sayılı Belediye Kanunu kapsamı dışında tutulması gerektiği,
TCDD Genel Müdürlüğünce yürütülmekte olan hızlı tren projelerinin finansmanına katkı sağlanması ve bu işlerin bir an önce tamamlanarak Ülke ekonomisine kazandırılması amacıyla TCDD Genel Müdürlüğünce yürütülen söz konusu proje yatırımlarıyla ilgili işlemlerin KDV uygulaması dışında tutulmasının amaçlandığı,
TCDD Genel Müdürlüğünün 2006 Yılı Yatırım Programında yer alan projelerin finansmanı için herhangi bir dış finansman kaynağından Türkiye Cumhuriyetinin borçlu sıfatıyla sağlayacağı kredilerin, anılan Genel Müdürlüğe bütçe gelir ve gider kalemleri ile ilişkilendirilmeksizin karşılıksız tahsis edilebilmesine yönelik düzenleme yapılmasının gerekli olduğu,
TCDD Genel Müdürlüğüne sağlanan dış proje kredilerinin bütçe gelir ve gider kalemleri ile ilişkilendirilmeksizin tahsis edilmesinin bütçe disiplini bozucu bir etkisinin bulunmadığı, zira bu harcamaların TBMM nin denetim kapsamında olduğu,
ifade edilmiştir.
Tasarı ve Teklifin geneli üzerinde yapılan görüşmeleri müteakip, Tasarı ve gerekçesi Komisyonumuzca da benimsenerek maddeleri üzerindeki görüşmelere geçilmiştir.
Tasarının;
Çerçeve 1 inci maddesinden önce gelmek üzere; 21.03.2006 tarihli ve 5473 sayılı Değişik Adlar Altında İlave Ödemesi Bulunmayan Memurlara ve Sözleşmeli Personele Ek Ödeme Yapılması ile Bazı Kanun ve Kanun Hükmünde Kararnamelerde Değişiklik Yapılması Hakkında Kanunun 9 uncu maddesi ile 08.06.1949 tarihli ve 5434 sayılı Türkiye Cumhuriyeti Emekli Sandığı Kanununa eklenen ek 81 inci madde gereğince; Milli İstihbarat Hizmetleri ve Emniyet Hizmetleri Sınıfına dahil kadrolar ile çarşı ve mahalle bekçisi kadro unvanı esas alınarak emekli aylığı ödenenlerin yararlanmaya başladığı 100 YTL tutarındaki ek ödemeden, aynı hizmet sınıfı veya kadro unvanı üzerinden malullük aylığı almakta olanlar ile yukarıda sayılanlardan henüz emekliye ayrılmaksızın vefat edenlerin dul ve yetimlerinin de yararlandırılması amacıyla 5434 sayılı Kanunun ek 81 inci maddesinde değişiklik yapan bir düzenlemenin çerçeve 1 inci madde olarak metne eklenmesi ve müteakip maddelerin teselsül ettirilmesi suretiyle,
Çerçeve 1 inci maddesi;
6245 sayılı Kanunun 10 uncu maddesinin birinci fıkrasının (1) numaralı bendi ile ilgili düzenlemenin, kanunların hazırlanmasında uygulanan esas ve usuller doğrultusunda (a) fıkrası olarak madde çerçevesiyle birlikte çerçeve 2 nci madde olarak yeniden düzenlenmesi ve 6245 sayılı Harcırah Kanunu uyarınca hesaplanan yer değiştirme masrafının, yabancı ülkelerden dönüşlerde olduğu gibi yabancı ülkelere gidişlerde de tam olarak ödenmesi ve yabancı ülkelerden dönüşlerde, her ikisi de memur veya hizmetli olan eşlerden birisi için hesaplanıp ödenen yer değiştirme masrafının eşlerin farklı ülkelerde veya aynı ülkenin farklı şehirlerinde olması halinde her ikisi için de ayrı ayrı hesaplanarak ödenmesi amacıyla 6245 sayılı Kanunun 46 ncı maddesinde değişiklik yapan bir düzenlemenin (b) fıkrası olarak çerçeve 2 nci maddeye eklenmesi,
6245 sayılı Kanuna eklenen geçici 5 inci maddesinin son paragrafının ilk satırında geçen üç ay içinde ibaresinin, 31.12.2006 tarihine kadar, olarak değiştirilmesi ve kanunların hazırlanmasında uygulanan esas ve usuller doğrultusunda bu geçici maddeyle ilgili düzenlemenin çerçeve 3 üncü madde olarak metne eklenmesi,
ve müteakip maddelerin teselsül ettirilmesi suretiyle,
Çerçeve 2 nci maddesi; çerçeve 4 üncü madde olarak aynen,
Çerçeve 3 üncü maddesi;
İlk defa sürekli görevle yurt dışına atanan Devlet memurlarının kamu görevlisi olan eşlerinin 657 sayılı Devlet Memurları Kanununun 108 inci maddesi uyarınca dört yıla kadar aylıksız izinli sayılmasıyla ilgili hükmün, ikinci defa yurt dışı göreve atanan kamu görevlilerinin kamu görevlisi olan eşlerinin mağdur olmaması ve aile bütünlüğünün sağlanması bakımından, görevlerinden istifa etmek zorunda kalmadan aylıksız izinli sayılma süresinin dört yıldan sekiz yıla çıkarılmasıyla ilgili olarak 657 sayılı Kanunun 108 inci maddesinde değişiklik yapan düzenlemenin (a) fıkrası olarak metne eklenmesi, mevcut 657 sayılı Kanunun 152 nci maddesiyle ilgili düzenlemenin (b) fıkrası olarak madde çerçevesiyle birlikte çerçeve 5 inci madde olarak düzenlenmesi,
657 sayılı Kanuna geçici 34 üncü madde eklenmesiyle ilgili düzenlemenin; birinci fıkrasının, maksadın daha anlaşılır ifade edilmesi amacıyla redaksiyona tabi tutulması ve kanunların hazırlanmasında uygulanan esas ve usuller doğrultusunda çerçeve 6 ncı madde olarak düzenlenmesi,
ve müteakip maddelerin teselsül ettirilmesi suretiyle,
213 sayılı Vergi Usul Kanununun mükerrer 49 uncu maddesinin (b) fıkrası hükmü uyarınca, 2005 yılında ilgili komisyonlar tarafından 2006-2009 yılları için uygulanmak üzere tespit edilen arsa ve arazi metrekare birim değerlerinin yüksek tutarlarda takdir edilmesi, YTL yerine TL karşılığının yazılması, Yeni Kuruş yerine YTL yazılması ve ilgililer tarafından kanunda öngörülen dava açma süresinin geçmesi nedeniyle ortaya çıkan tereddüt ve uyuşmazlıkların giderilmesi amacıyla 1319 sayılı Emlak Vergisi Kanununa geçici 22 nci madde olarak eklenmesi öngörülen düzenlemenin çerçeve 7 nci madde olarak metne ilave edilmesi ve müteakip maddelerin teselsül ettirilmesi suretiyle,
3065 sayılı Katma Değer Vergisi Kanununda limanlar ve hava meydanları inşası, yenilenmesi ve genişletilmesi işleriyle ilgili mevcut vergi muafiyeti kapsamına limanlara bağlantı sağlayan demiryolu inşaatları, projeleri ve mal teslimatlarının da dahil edilmesi, bu muafiyetten Genel Bütçeye dahil idarelerin de yararlandırılmasına yönelik olarak 3065 sayılı Kanunun 13 üncü maddesinin birinci fıkrasının (e) bendinde değişiklik yapan bir düzenlemenin çerçeve 8 inci madde olarak metne eklenmesi ve müteakip maddelerin teselsül ettirilmesi suretiyle,
Çerçeve 4 üncü maddesi, madde çerçevesinin redaksiyona tabi tutulması ve madde numarasının 9 olarak değiştirilmesi suretiyle,
Çerçeve 5 inci maddesi, madde çerçevesinin redaksiyona tabi tutulması ve madde numarasının 10 olarak değiştirilmesi suretiyle,
Çerçeve 6 ncı maddesi;
3359 sayılı Kanuna eklenen ek 8 inci maddesinin, mahalli idare birlikleri, belediyeler ve il özel idareleri tarafından verilecek sağlık hizmetlerinden, resmi sağlık kuruluşları tarafından verilen sağlık hizmeti kapsamında kabul edileceklerin daha açık bir şekilde ifade edilmesi amacıyla yeniden düzenlenmesi; bu düzenlemenin kanunların hazırlanmasında uygulanan esas ve usuller doğrultusunda çerçeve 11 inci madde olarak metne yerleştirilmesi,
3359 sayılı Kanuna eklenen geçici 7 nci maddesi, kanunların hazırlanmasında uygulanan esas ve usuller doğrultusunda çerçeve 12 nci madde olarak düzenlenmesi,
ve müteakip maddelerin teselsül ettirilmesi suretiyle,
Çerçeve 7 nci maddesi, madde çerçevesinin redaksiyona tabi tutulması ve madde numarasının 13 olarak değiştirilmesi suretiyle,
Çerçeve 8 inci maddesi;
4688 sayılı Kanunun 25 inci maddesinin ikinci fıkrasını değiştiren düzenlemenin, kanunların hazırlanmasında uygulanan esas ve usuller doğrultusunda madde çerçevesiyle birlikte çerçeve 14 üncü madde olarak metne eklenmesi,
4688 sayılı Kanuna eklenen geçici 10 uncu maddesiyle ilgili düzenlemenin, kanunların hazırlanmasında uygulanan esas ve usuller doğrultusunda madde çerçevesiyle birlikte çerçeve 15 inci madde olarak metne eklenmesi,
ve müteakip maddelerin teselsül ettirilmesi suretiyle,
Türkiye genelinde yaygın olarak faaliyette bulunan ve sayıları yaklaşık ikiyüzbini bulan tütün mamulleri ve alkollü içki perakende ve toptan satıcılarıyla ilgili yıllık ruhsat işlemlerinin, işlem bürokrasisinin azaltılması, daha etkin denetim ve gözetimin gerçekleştirilmesi amacıyla il özel idareleri tarafından yapılmasına yönelik olarak 4733 sayılı Kanuna eklenmesi öngörülen ek 1 inci maddeyle ilgili düzenlemenin çerçeve 16 ncı madde olarak metne eklenmesi ve müteakip maddelerin teselsül ettirilmesi suretiyle,
Demiryolu hatlarının fiziki standartlarının yükseltilmesi, güvenli taşımacılığın gereği olan yol yenileme için ray alımı, çeken ve çekilen araçların temini gibi yatırımların büyüklükleri dikkate alındığında, TCDD nin mali yapısının bunları karşılayacak yeterlilikte olmaması nedeniyle, yatırım projelerinin finanse edilmesi için gerçekleştirilen dış finansman kaynağından sağlanan ödeneklerin, bütçenin gelir ve gider kalemleri ile ilişkilendirilmeksizin ilgili kuruluşa tahsis edilmesini teminen 4749 sayılı Kanuna eklenmesi öngörülen geçici 10 uncu maddeyle ilgili düzenlemenin çerçeve 17 nci madde olarak metne eklenmesi ve müteakip maddelerin teselsül ettirilmesi suretiyle,
Çerçeve 9 uncu maddesi;
(a) fıkrası ile; 4877 sayılı Kanunun 2 nci maddesinin sonuna eklenen birinci fıkranın ilk paragrafında geçen doğrudan veya yüklenici aracılığıyla ibaresinin, uygulamada tereddütlere yol açılmaması amacıyla yüklenici aracılığıyla şeklinde değiştirilmesi, ikinci fıkranın birinci cümlesinin, kanuna veya kanunun açıkça verdiği yetkiye dayanılarak kurulan kamu kurum ve kuruluşları ile bunların doğrudan veya dolaylı olarak sermayesinin en az yüzde ellisine sahip oldukları ortaklıklarda; ihale sonucu iş alan yüklenicilerin üstlenmiş oldukları işin bir kısmını başka bir gerçek veya tüzel kişiye devretmeleri durumunda işi devralanların çalıştırmış oldukları işçilerin iş mevzuatı açısından durumuna, 4734 sayılı Kamu İhale Kanunu hükümleri çerçevesinde kendi nam ve hesabına sözleşme yapmak suretiyle bir iş üstlenen ve üstlendiği bu işte doğrudan kendileri çalışanların, yaptıkları bu işin dayandığı mevzuat itibariyle işçi olarak değerlendirilmemesine ve işçiler için düzenlenmiş olan haklardan yararlandırılmamalarına yönelik olarak hukuki duruma; kamu kurum veya kuruluşlarının doğrudan veya dolaylı olarak sermayesine katıldıkları ortaklıkların kadro veya pozisyonlarında bulunan işçilerin, ortak durumundaki kamu kurum veya kuruluşunun kendi işçisi kabul edilemeyeceğine açıklık getirilmesi doğrultusunda yeniden düzenlenmesi,
(b) fıkrası ile 4877 sayılı Kanunun 81 inci maddesinin sonuna eklenen fıkrada geçen ve ayrıca herhangi bir ücret ödenmeksizin ibaresinin, 4857 sayılı İş Kanununa tabi olarak işçi çalıştıran kamu kurum ve kuruluşlarında ilgili mevzuatında öngörülen statülerde görev yapmakta olan tabiplerin, asli görevleri kapsamında ve kendi kadro veya pozisyonlarının gereği olan aylık ve diğer mali haklar karşılığında, bunlar dışında bir ücret ödenmeksizin işyeri hekimliği hizmetlerini de görmeye devam edeceklerine açıklık getirilmesi ve bu konudaki tereddüt ve sorunların giderilerek uygulamada birlik sağlanması amacıyla metinden çıkarılması,
madde numarasının 18 olarak değiştirilmesi ve müteakip maddelerin teselsül ettirilmesi suretiyle,
Çerçeve 10 uncu maddesinin;
(a) fıkrası ile düzenlenen 5018 sayılı Kanuna ekli (I) sayılı cetvelle ilgili düzenlemenin, kanunların hazırlanmasında uygulanan esas ve usuller doğrultusunda çerçeve 19 uncu madde olarak düzenlenmesi,
(b) fıkrası ile 5018 sayılı Kanuna eklenen ek 2 nci ve geçici 15 inci maddelerle ilgili düzenlemenin, kanunların hazırlanmasında uygulanan esas ve usuller doğrultusunda, sırasıyla çerçeve 20 nci ve 21 inci maddeler olarak düzenlenmesi,
ve müteakip maddelerin teselsül ettirilmesi suretiyle,
5084 sayılı Yatırımların ve İstihdamın Teşviki ile Bazı Kanunlarda Değişiklik Yapılması Hakkında Kanununa göre bedelsiz tahsis edilen arsa ve araziler üzerinde, tahsisin yapılmasından itibaren bir yıl içinde yatırıma başlanılmaması halinde, bu arsa ve araziler üzerindeki tahsisin, Maliye Bakanlığınca resen kaldırılmasına, mücbir sebeplerin bulunması halinde ise bir yıllık sürenin altı aya kadar uzatılabilmesine imkan veren bir hükmün 5084 sayılı Kanunun 5 inci maddesine üçüncü fıkra olarak eklenmesini öngören bir düzenlemenin çerçeve 22 nci madde olarak metne eklenmesi ve müteakip maddelerin teselsül ettirilmesi suretiyle,
4562 sayılı Organize Sanayi Bölgeleri Kanununa tabi organize sanayi bölgelerinde olduğu gibi sivil hava ulaşımına açık hava alanları ve bu hava alanları bünyesinde yer alan tüm tesislerde ruhsat, güvenlik ve tarifler gibi hususların 5216 sayılı Büyükşehir Belediyesi Kanunu kapsamı dışında tutulmasına yönelik olarak 5216 sayılı Kanunun 7 nci maddesinin son fıkrasını değiştiren düzenlemenin çerçeve 23 üncü madde olarak metne eklenmesi ve müteakip maddelerin teselsül ettirilmesi suretiyle,
Çerçeve 11 inci maddesi, madde numarasının 24 olarak değiştirilmesi suretiyle aynen,
Çerçeve 12 nci maddesi, madde numarasının 25 olarak değiştirilmesi suretiyle aynen,
Çerçeve 13 üncü maddesi; 5302 sayılı Kanunun 6 ncı maddesinin ikinci fıkrasından sonra eklenen fıkranın başına, taşradaki il özel idarelerinin mali durumu dikkate alınarak emniyet hizmetlerinin gerektirdiği teçhizat alımıyla ilgili harcama yapabilecek il özel idarelerini büyükşehir belediyesi bulunan illerle sınırlayan bir ifadenin eklenmesi, 2886 sayılı Devlet İhale Kanununun Ecrimisil ve tahliye başlıklı 75 inci maddesine il özel idaresinin taşınmazlarının da tabi olmasını hükme bağlayan bir cümlenin 5302 sayılı Kanunun 7 nci maddesinin üçüncü fıkrasına eklenmesine yönelik düzenlemenin metne eklenmesi, bu doğrultuda madde çerçevesinde gerekli değişikliklerin yapılması ve madde numarasının 26 olarak değiştirilmesi suretiyle,
Gelir İdaresi Başkanlığında, Başkanlığın iş hacmi ve yürüttüğü fonksiyonlar dikkate alınarak 3 olan başkan yardımcılıkları sayısının 5e çıkarılmasına yönelik olarak 5345 sayılı Kanunun 6 ncı maddesinde değişiklik yapan bir düzenlemenin çerçeve 27 nci madde olarak metne eklenmesi ve müteakip maddelerin teselsül ettirilmesi suretiyle,
22.12.2005 tarihli ve 5436 sayılı Kanunla 5018 sayılı Kanunun 78 inci maddesinde yapılan değişiklik sonucu, düzenleyici ve denetleyici kurumların üçer aylık dönemler itibariyle oluşacak gelir fazlalarının, her üç ayda bir izleyen ayın onbeşine kadar genel bütçeye aktarılmasıyla ilgili hüküm dikkate alınarak 5369 sayılı Kanuna göre Telekomünikasyon Kurumunun gelirlerinden kesilerek Evrensel Hizmetler için Ulaştırma Bakanlığına ödenmesi öngörülen tutarın; 5018 sayılı Kamu Mali Yönetimi ve Kontrol Kanununun 78 inci maddesi gereği genel bütçeye yapılacak ödemeden önce, takip eden ayın onbeşine kadar ödenmesine yönelik olarak 5369 sayılı Kanunun 6 ncı maddesinin birinci fıkrasının (e) bendini değiştiren düzenlemenin çerçeve 28 inci madde olarak metne eklenmesi ve müteakip maddelerin teselsül ettirilmesi suretiyle,
Sivil hava ulaşımına açık hava alanları ile bu hava alanları bünyesinde yer alan tüm tesislerin 5393 sayılı Belediye Kanunu kapsamı dışında tutulmasına yönelik olarak 5393 sayılı Kanunun 14 üncü maddesine eklenmesi öngörülen fıkrayla ilgili düzenlemenin çerçeve 29 uncu madde olarak metne eklenmesi ve müteakip maddelerin teselsül ettirilmesi suretiyle,
Çerçeve 14 üncü maddesi; 5436 sayılı Kanuna eklenen geçici 4 üncü maddede geçen 31.07.2006 ibaresinin, kamu idarelerinde Strateji Geliştirme Başkanlıkları ve Strateji Geliştirme Müdürlüklerinin bütçe uygulamaları açısından yetişmiş elemanlarla takviyesi amacıyla, bütçe dairesi başkanı ve bütçe dairesi başkan yardımcılarının atanmaları sırasındaki sürenin uzatılması amacıyla 31.10.2006 olarak değiştirilmesi, madde çerçevesinin redaksiyona tabi tutulması ve madde numarasının 30 olarak değiştirilmesi suretiyle,
Çerçeve 15 inci maddesi;
(a) fıkrası ile 5437 sayılı 2006 Yılı Merkezi Yönetim Bütçe Kanununun bazı maddelerini yürürlükten kaldıran düzenlemenin, kanunların hazırlanmasında uygulanan esas ve usuller doğrultusunda (c) fıkrası olarak; proje kredisi ile sağlanacak olan projelerden, kurulu gücü 500 MW üzerinde olan baraj ve hidroelektrik santral projelerine sağlanan muafiyetin, Ulaştırma Bakanlığınca yürütülen Gebze-Haydarpaşa, Sirkeci-Halkalı Banliyö Hattının iyileştirilmesi ve Demiryolu Boğaz Tüp Geçişi İnşaatı projesi kapsamındaki Demiryolu Aracı İmali İşini de kapsayacak şekilde 5437 sayılı Kanunun 9 uncu maddesinin (a) fıkrasının parantez içi hükmünün değiştirilmesine yönelik bir düzenlemenin (a) fıkrası olarak metne eklenmesi,
(b) fıkrasının redaksiyona tabi tutulması,
madde numarasının 31 olarak değiştirilmesi suretiyle,
Çerçeve 16 ncı maddesi, madde çerçevesinin redaksiyona tabi tutulması ve madde numarasının 32 olarak değiştirilmesi suretiyle,
Çerçeve 17 nci maddesi; 16.05.2006 tarihli ve 5502 sayılı Sosyal Güvenlik Kurumu Kanunu ile diğer sosyal güvenlik kurumlarıyla birleştirilen T.C Emekli Sandığı Genel Müdürlüğü Sağlık Kurulunun, geçiş döneminde, yetkileri konusundaki hukuki durumuna açıklık getirilmesine yönelik bir düzenlemenin, 5502 sayılı Kanunun geçici 2 nci maddesinin onaltıncı fıkrasından sonra gelmek üzere (b) fıkrası olarak eklenmesi ve 5502 sayılı Kanunun geçici 1 inci maddesiyle ilgili mevcut hükmün (a) fıkrası olarak düzenlenmesi ve madde numarasının 33 olarak değiştirilmesi suretiyle,
Çerçeve 18 inci maddesi:
Değiştirilen 78 sayılı Kanun Hükmünde Kararnamenin 5 inci maddesi; her yıl merkezi yönetim bütçe kanunu ile belirlenen yükseköğretim kurumları kadroları sayısının, yükseköğretim kurumları itibarıyla dağılımı ve kullanımı ile diğer hususların Devlet Personel Başkanlığı ve Maliye Bakanlığının görüşü üzerine Yükseköğretim Kurulunca belirlenmesi amacıyla yeniden düzenlenmesi, bu maddeyi değiştiren çerçeve düzenlemenin kanunların hazırlanmasında uygulanan esas ve usuller doğrultusunda redaksiyona tabi tutulması ve 34 üncü madde olarak metne eklenmesi,
78 sayılı Kanun Hükmünde Kararnameye eklenen ek 8 inci maddesi, yükseköğretimde öğretim üyesi dışındaki öğretim elemanı kadrolarına yapılacak atamalarda objektif ölçülerin getirilmesi amacıyla merkezi sınav ve bu sınava müteakip giriş sınavı öngörülmesi doğrultusunda yeniden düzenlenmesi ve bu maddeyle ilgili çerçeve düzenlemenin, kanunların hazırlanmasında uygulanan esas ve usuller doğrultusunda redaksiyona tabi tutulması ve 35 inci madde olarak metne eklenmesi,
ve müteakip maddelerin teselsül ettirilmesi suretiyle,
Çerçeve 19 uncu maddesi;178 sayılı Kanun Hükmünde Kararnameye eklenen ek 27 nci maddesi ile düzenlenen ek 2 sayılı Listede; Devlet Su İşleri Genel Müdürlüğü, Tarım Reformu Genel Müdürlüğü ve Maliye Bakanlığı bölümlerinde, toplam kadro adetlerinde değişiklik yapılmaksızın, kurumların ihtiyacına göre derece ve unvanlarda değişiklik yapılması; kanunların hazırlanmasında uygulanan esas ve usuller doğrultusunda madde çerçevesinin redaksiyona tabi tutulması ve madde numarasının 36 olarak değiştirilmesi suretiyle,
Çerçeve 20 nci maddesi;
190 sayılı Genel Kadro ve Usulü Hakkında Kanun Hükmünde Kararnamenin 2 nci ve 4 üncü maddelerinde değişiklik yapan ve 11 inci maddesine bir bent ekleyen düzenlemenin; kanunların hazırlanmasında uygulanan esas ve usuller doğrultusunda (a) fıkrası olarak; Gelir İdaresi Başkanlığında, Başkanlığın iş hacmi ve yürüttüğü fonksiyonlar dikkate alınarak 3 adet olan başkan yardımcılıklarının sayısını 5e çıkarılmasına yönelik olarak 190 sayılı Kanun Hükmünde Kararnamenin eki (I) sayılı Cetvelin, Gelir İdaresi Başkanlığı Bölümünün, Merkez Teşkilatında değişiklik yapan düzenlemenin (b) fıkrası olarak metne eklenmesi ve bu fıkralarla ilgili çerçeve düzenlemenin, kanunların hazırlanmasında uygulanan esas ve usuller doğrultusunda redaksiyona tabi tutulması ve 37 nci madde olarak metne eklenmesi,
190 sayılı Kanun Hükmünde Kararnameye eklenen ek 7 nci, geçici 10 uncu ve 11 inci maddeleriyle ilgili düzenlemelerin, kanunların hazırlanmasında uygulanan esas ve usuller doğrultusunda, ek 7 nci maddesinin çerçeve 38 inci, geçici 10 uncu ve 11 inci maddelerinin ise çerçeve 39 uncu maddeler olarak düzenlenmesi,
ve müteakip maddelerin teselsül ettirilmesi suretiyle,
Çerçeve 21 inci maddesi;
227 sayılı Vakıflar Genel Müdürlüğünün Teşkilat ve Görevleri Hakkında Kanun Hükmünde Kararnameye eklenen ek 4 üncü maddesiyle ilgili düzenlemenin; kanunların hazırlanmasında uygulanan esas ve usuller doğrultusunda, madde çerçevesinin redaksiyona tabi tutularak çerçeve 40 ıncı madde olarak metne eklenmesi,
227 sayılı Kanun Hükmünde Kararnameye eklenen geçici 8 inci maddesiyle ilgili düzenlemenin; kanunların hazırlanmasında uygulanan esas ve usuller doğrultusunda redaksiyona tabi tutularak çerçeve 41 inci madde olarak metne eklenmesi,
ve müteakip maddelerin teselsül ettirilmesi suretiyle,
Çerçeve 22 nci maddesi, madde numarasının 42 olarak değiştirilmesi suretiyle aynen,
Çerçeve 23 üncü maddesi; 375 sayılı Kanun Hükmünde Kararnamenin ek 3 üncü maddesinin üçüncü fıkrasıyla ilgili düzenlemeye; 5473 sayılı Değişik Adlar Altında İlave Ödemesi Bulunmayan Memurlara ve Sözleşmeli Personele Ek Ödeme Yapılması ile Bazı Kanun ve Kanun Hükmünde Kararnamelerde Değişiklik Yapılması Hakkında Kanunun 1 inci maddesiyle 375 sayılı Kanun Hükmünde Kararnameye eklenen ek 3 üncü maddeye göre ödenmekte olan ek ödemeden, kamu iktisadi teşebbüsleri ve bağlı ortaklıklarda istihdam edilen 399 sayılı Kanun Hükmünde Kararnameye ekli (I) sayılı cetvele tabi olmayan memurların da yararlandırılmasına yönelik olarak söz konusu ek 3 üncü maddenin birinci fıkrasında yapılan düzenlemenin eklenmesi ve madde numarasının 43 olarak değiştirilmesi suretiyle,
Özelleştirme kapsamına alınmış bulunan ve TCDD İşletmesi Genel Müdürlüğünce işletilmekte olan Mersin, İskenderun, Derince ve Samsun Limanlarının özelleştirilmesinden elde edilecek gelirlerin, kuruluşun finansman ihtiyacının karşılanması için bu Kuruluşa ödenek kaydedilmesine yönelik bir düzenlemenin geçici 1 inci madde olarak metne eklenmesi suretiyle,
Yürürlüğe ilişkin 24 üncü maddesi, metinde yapılan düzenleme ve değişiklikler doğrultusunda redaksiyona tabi tutulması ve madde numarasının 44 olarak değiştirilmesi suretiyle,
Yürütmeye ilişkin 25 inci maddesi ise 45 inci madde olarak aynen,
Kabul edilmiştir.
Raporumuz, Genel Kurulun onayına sunulmak üzere Yüksek Başkanlığa saygı ile arz olunur.
AYRIŞIK OY
Tasarı hükümetin yasa yapma anlayışını göstermesi açısından ilginç bir örnek oluşturmaktadır. Hükümetin TBMM ye sevkettiği Tasarı esas olarak bütçe kanunlarında yer alan bazı hükümlerin ilgili kanun ve kanun hükmünde kararnamelere eklenmesine ilişkin hükümleri düzenlemekle birlikte uygulamada karşılaşılan bazı sorunların çözülmesi veya ihtiyaç duyulan bazı düzenlemelerin yapılması amacıyla çeşitli bazı hükümleri de taşımaktaydı. Komisyon görüşmeleri sırasında Tasarıyla hiç ilgisi olmayan ve Ulaştırma Bakanlığının ihtiyaç duyduğu bazı düzenlemeleri içeren Bazı Kanunlarda Değişiklik Yapılmasına İlişkin Kanun Teklifi Tasarı ile birleştirilmiştir. Bununla da yetinilmemiş komisyon görüşmeleri sırasında Tasarıya vergi yasalarında değişikliklerden çeşitli kamu kurumlarına kadro verilmesine kadar birçok konuyu ilgilendiren çeşitli maddeler önergelerle eklenmiştir.Sonuçta hükümetten Plan ve Bütçe Komisyonuna 25 madde olarak gelen Tasarı komisyondan 45 madde olarak çıkmıştır.
AKP ile birlikte yasama literatürüne girmiş olan Torba Yasa kavramı bile Tasarıyı tanımlamakta yetersiz kalmaktadır.
Tasarının katılmadığımız düzenlemeleri aşağıdadır:
Tasarının 3 üncü maddesi
AKP İktidarı döneminde sürekli görev yolluğu ile ilgili dört düzenleme yapılmıştır. Bunlardan biri 01.01.2003 - 31.03.2003 tarihleri arasında geçici bütçeye konulan ve başka yere naklen ataması yapılanlardan harcırah talep etmediklerine ilişkin yazılı beyanda bulunanlara sürekli görev yolluğu ödenmeyeceğine dair hükümdür. Diğer üç düzenleme ise 2003 yılı Bütçe Kanunu, 4969 sayılı yasa ile 5335 sayılı yasadaki düzenlemelerdir. Önce 2003 yılı bütçe Kanununa naklen ataması yapılanlardan sadece ilgili kurumca resen ataması yapılanlara sürekli görev yolluğu ödeneceği, bunun dışındaki ilgililerin yazılı talepleri üzerine gerçekleştirilen atamalar için ise sürekli görev yolluğu ödenmeyeceği hükmü kondu. Bütçe Kanununa konulan bu hükmün yürürlüğü CHP nin başvurusu üzerine Anayasa Mahkemesince durduruldu. Hükümet bu kez bütçe kanununa konulan hükmün aynını 22 Temmuz 2003 tarihli ve 4969 sayılı Kanun ile düzenledi. 4969 sayılı Kanundaki düzenleme, yerel mahkemelerin başvurusu üzerine Anayasa Mahkemesince iptal edilince bu kez benzer bir düzenleme 27 Nisan 2005 tarih ve 5335 sayılı Kanunla getirildi. 5335 sayılı yasa ile sadece zorunlu yer değiştirme, sınav, sağlık sebepleri ve eş durumu nedeniyle yapılan atamalar için sürekli görev yolluğu ödemesi yapılabileceği hükme bağlandı.
Anayasa Mahkemesinin iptal kararlarından sonra kendilerine sürekli görev yolluğu ödenmeyen çok sayıda memur bakanlıklar aleyhine dava açmıştır. Dava açanlar, 5335 sayılı yasadaki hükmü de Anayasa Mahkemesine götürmeyi talep etmişlerdir.
Hakkında en çok dava açılan kurum Milli Eğitim Bakanlığıdır. Bakanlık çok sayıda talep nedeniyle Maliye Bakanlığına Anayasa Mahkemesinin iptal kararları sonrasında harcırah ödenip ödenmeyeceğini sormuştur. Maliye Bakanlığı, Milli Eğitim Bakanlığına verdiği cevapta Anayasa Mahkemesi kararlarının geriye yürümeyeceğini ve geriye dönük harcırah ödenmesinin yapılmayacağını belirtmiştir. Ancak Danıştay 2. Dairesi, Aralık 2005 tarihinde harcırahların 5 yıllık zamanaşımı içerisinde istenebileceğine karar vermiştir.
Danıştay ın kararında aynen şöyle denilmekterdir: Anayasa Mahkemesi kararlarının geriye yürümezliği kuralı ile 2577 sayılı İdari Yargılama Usulü Kanununun 10. maddesi hükmünün birlikte değerlendirilmesi sonucunda ise, söz konusu Anayasa Mahkemesi kararları uyarınca idarelerin harcırah ödemeleri konusunda yeniden bir değerlendirme yapıp, hak edilen harcırahı ilgilisine ödemesi, hukukun üstünlüğü ilkesinin bir gereği olmasına karşın, idarelerin bu yükümlülüğünü yerine getirmeyerek hareketsiz kalması durumunda, ilgililerin hukuki sonuçlarından yararlanmak üzere 10. madde uyarınca haklarında kanunun öngördüğü işlemin yapılması için her zaman idareye başvurmaları ve isteklerinin reddedilmesi halinde de 10. maddede öngörülen usule uygun olarak idari yargıda dava açmaları mümkün bulunmaktadır.
Kişilerin Bölge İdare Mahkemesinde açtıkları davalara ilişkin kararlarda davacılarla ilgili olarak hem olumlu hem de olumsuz kararlar vardır. Ancak Danıştay ın söz konusu kararından sonra olumlu karar sayısı artmıştır.Artık mahkeme hakimleri de harcırahların 5 yıllık bir zaman aşımı içerisinde açılabileceğini karar vermeye başlamıştır.
Hükümetin Tasarının 3 üncü maddesiyle getirmek istediği düzenleme, yapılan tüm hatalı işlemlerin yargı kararlarına saygı gereği düzeltilmesi gayreti değildir. Çünkü hükümet 4 yıldır yargı kararlarını dikkate almadan inatla hatalı işlemini devam ettirmekteydi. Şimdi ne oldu da yapılan tüm hatalı uygulamalardan vazgeçmek için yasa tasarısına hüküm konmaktadır? Olan şudur: İşleyen yargı süreci hükümeti öyle bir noktaya getirmiştir ki, eğer hükümet hala hukuka aykırı uygulama yapma inadını sürdürdüğü takdirde kaybedilen davalar nedeniyle önemli tutarlarda hazine zararı ortaya çıkacaktır. Hazine zararına sebep olanların sorumluluklarının altından kolayca kalkamayacakları açıktır.
Ancak, Hükümet hazırladığı bu tasarıda hala hukuka saygılı davranmamaktadır. Çünkü Tasarının 3 üncü maddesinin son fıkrasında yer alan hükme göre, müracaat edenlere naklen atandıkları tarihte müstehak oldukları harcırah kanuni faiz uygulanmadan ödenecektir. Bu hükümle hukuka uygun davranmayanların gerçekleşen faiz tutarları kadar fazla ödemeye neden olmaktan dolayı ortaya çıkacak sorumlulukları ortadan kaldırılmak istenmekte ve hak sahiplerine yeni bir haksızlık yapılmaktadır.
Tasarının 11 inci Maddesi
Sağlık Hizmetleri Temel Kanununa bir madde eklenerek mahalli idareler ve birliklerince verilen sağlık hizmetlerinden sadece memur kadrolarında görev yapanlar eliyle verilen sağlık hizmetlerinin resmi sağlık kuruluşunda verilen sağlık hizmeti kabul edileceği belirtilmektedir. Yani belediyelerin özel sağlık kuruluşlarından hizmet satın alma yoluyla sağladıkları hizmetler resmi sağlık hizmeti sayılmayacak. Bu düzenleme diş tedavileri bakımından önemlidir. Çünkü belediyeler özel sağlık kuruluşlarından diş tedavisi için hizmet satın alsalar bile bu düzenleme ile bu kuruluşlarda diş tedavisi yaptıranlar özel sağlık kuruluşunda tevdi ettirenler gibi muameleye tabi tutulacaklar.
Bir süredir, Mahalli İdareler Birliği Semt Poliklinikleri bünyesinde ihale ile ağız diş sağlığı kuruluşlarından hizmet satın alınıyor veya belediyeler, Belediye Ortaklı Ağız Diş Sağlığı Merkezleri adı altında sağlık birimleri oluşturuyorlardı. Buralarda yaptırılan diş tedavileri de resmi sağlık kurumlarında yaptırılmış diş tedavi bedeli gibi muamele görüyordu.
Diş Hekimleri Odası, kamu hizmetlerinin gerektirdiği asli ve sürekli görevlerin, memurlar ve diğer kamu görevlileri eliyle görülmesi gerektiğini, belirtilen anlaşmalı kuruluşlarda çalışan hekimlerin kamu görevlisi olmadığını, hatta çoğunun kayıtlı olarak bile çalışmadığını ileri sürerek idari yargıda dava açmışlardı ve bir kısım davalarda iptal kararı alınmıştı.
Üniversiteye bağlı vakıf hastaneleri ile Devlet ve Üniversite Hastanelerinin gelirleri, hem kurumlar vergisine hem de KDV ye tabi değildir. Özel hastaneler ise hem kurumlar vergisine hem de KDV ye tabidir.
Bütçe Uygulama Talimatları ile belirlenen tedavi giderlerine ait fiyat listelerinin KDV dahil hazırlanması uygulamada sorunlar yaşanmasına neden olmuştur. Başlangıçta bu uygulama devletin bir kasasından diğer kasasına ödenen para olarak nitelenip önemsenmemişti.
Hükümet, 01.07.2003 tarihinde yürürlüğe giren 4905 sayılı Kanunla 657 ve 5434 sayılı Kanunlarda değişiklik yaparak Devlet memurları ile emeklilerin ve bunların bakmakla yükümlü bulundukları aile fertlerinin muayene ve tedavilerinin, resmi sağlık kurum ve kuruluşları yanında Sağlık Bakanlığınca ruhsatlandırılan ve denetlenen özel sağlık kurumları ve kuruluşlarından da yararlanmalarını sağladı.
Bu durumda % 18 oranında KDV ödeyen özel sağlık kurumları ve kuruluşları ile KDV mükellef olmayan resmi sağlık kuruluşları arasında gelirlerini etkileyen farklı bir uygulama belirgin bir şekilde ortaya çıktı.
Hükümet, bu süreç içinde katma değer vergisi oranını 01.01.2005 tarihden geçerli olmak üzere % 18 den % 8 e indirdi ve 2005 yılından itibaren Bütçe Uygulama Talimatı ile eklerinde yer alan fiyatlar daha önceki yıllardan farklı olarak katma değer vergisi hariç olarak belirlendi.
Bu arada Sayıştay ın bazı hesapların denetlenmesi sonucunda, resmi sağlık kurumlarına KDV li fiyattan ödeme yapan sorumlulara tazmin hükmü verdiği kamuoyuna yansıdı.
Kanun Tasarısının 11 inci maddesinde yapılan düzenleme ile bu soruna çözüm getirilmek istenmekte ve hastanelerin 01.01.2005 tarihinden önce düzenledikleri faturalardaki KDV tutarında yapılmış olan fazla ödemeler nedeniyle söz konusu işletmeler adına borç çıkarılmaz çıkarılmış olan borçların takibinden vazgeçilir denilmektedir. (Ancak belirtmek gerekir ki, eğer burada kast edilen şey Sayıştay ın çıkardığı borç ise işletmeler adına borç çıkarılmaz ibaresi hatalıdır. Çünkü Sayıştay yargılamasında sorumlu olanlar idare değil sayman ve tahakkuk memuru sıfatını taşıyan görevlileridir.)
Tasarının 13 üncü Maddesi
Tasarının bu maddesi ile Rekabetin Korunması Hakkındaki 4054 sayılı Kanuna bir geçici madde eklenmesi öngörülmektedir. Maddeye göre kurul üye sayısı yediye ininceye kadar mevcut 8 üye ile toplanabilir ve karar alabilir.
Düzenleme objektif ölçülerden uzak olup tamamen anılan kurulun üyesi olan bir kişiye yöneliktir.
4054 sayılı Kanunun 02.07.2005 tarihli ve 5388 sayılı Kanunla yapılan değişiklikle kurulun daha önce 11 olan üye sayısı 7 olarak belirlenmiştir. Zaman içerisinde boşalan 4 üyeliğe atama yapılmamış ancak anılan yasa değişikliği gerçekleşmeden hemen önce kurula 8 inci üye atanmıştır. Kurula atanan 8 inci üyenin yasa değişikliği sonrasında da Kurulup toplantılarına katılma yönündeki arzusu sonucu kararların 8 kişiyle alınmış olması Rekabet Kurulunu birçok ihtilafın içine itmiştir. Esasen 8 üyeli yapıya rağmen toplantılar 7 üye ile gerçekleştirilmiş olsaydı herhangi bir sorun söz konusu olmayacaktı.
Bundan sonra da Kurulun 7 üye ile toplanması halinde yine sorun söz konusu olmayacaktır. Böyle bir çözüm varken 8 inci üyeliğe yani bir kişiye yönelik olarak yapılan bu düzenleme kanunların genelliği ve eşitliği ilkelerine aykırıdır.
Tasarının 17 nci Maddesi
Tasarının 17 nci maddesi ile 4749 sayılı Kanuna Geçici Madde 10un eklenmesi öngörülmektedir.
Maddeye göre TCDD nin yatırım programında yer alan projelere sağlanmış ve sağlanacak olan krediler için Hazinenin kredi sağlaması ve bunları TCDD ye karşılıksız olarak tahsis etmesi için Bakanlar Kurulu yetkili kılınmaktadır. Bu kullanımların 4749 sayılı yasanın dış borç kullanımlarının bütçeleştirilmesi ve karşılığında yatırım harcaması gösterilmesi konusundaki 14. madde hükümlerinden muaf tutulması öngörülmektedir. Normalde 4749 sayılı yasanın tanımlar bölümünde tahsis tanımına göre bir borç ancak genel ve katma bütçeli kuruluşlara (yeni düzenlemeye göre 1 sayılı liste) tahsis edilebilir. Bu açıdan TCDD bir KİTolduğu için böyle bir karşılıksız tahsis bu tanımın özüne aykırıdır.
Konuya ilişkin 4749 sayılı Kanunun Devlet Borçlarının Bütçeleştirilmesini düzenleyen 14 üncü maddesinin 5 ve 6 ncı fıkraları şöyledir:
Proje kredilerinden kullanılacak tutarlar için ilgili yıl bütçesinde kullanıcı kuruluşun talebine bağlı olarak kredi anlaşmalarında öngörülen kullanım dönemleri ve tutarlar göz önünde bulundurularak yeterli ödenek tahsis edilir. (Ek cümleler: 4969 - 31.07.2003/m.10 b-Yürürlük m.16 b) Ancak, dış proje kredisi ve hibe kullanımlarından kaynaklanan, katma değer vergisi ve özel tüketim vergisi karşılığı iç kaynağın bulunamaması durumunda bu vergileri ve kur farklarından doğan maliyet artışlarını karşılamak amacıyla yılı yatırım programında yapılacak revizeler üzerine genel bütçeye dahil daireler ve katma bütçeli idareler bütçelerinin mevcut ya da yeni açılacak tertiplerine belirtilen vergiler ile maliyet artışlarını geçmemek üzere ödenek eklemeye ve bütçeleştirmeye, yıl içinde hak edişlerden doğan ihtilaflar sonucu tahakkuk işlemlerinin tamamlanamaması nedeniyle harcanamayan miktar ertesi yıl bütçesine devren ödenek kaydetmeye, devren ödenek kaydedilen miktarlardan projenin tamamlanamaması nedeniyle kullanılma imkanı kalmayan tutarları iptal etmeye, Maliye Bakanı yetkilidir.
İkraz ve tahsis edilen krediler ve sağlanan Hazine garantileri kapsamında konsolide bütçeye tabi kullanıcı kuruluşlarca yapılacak her türlü yatırım harcaması, yılı bütçesinin ilgili tertipleriyle ilişkilendirilir. Bu kapsamda, genel ve katma bütçeli kuruluşlar tarafından proje kredisi olarak kullanılacak her türlü imkanın, kullanımdan önce bütçeleştirilmesi esastır. Ayrıca, konsolide bütçe dışındaki kuruluşlar tarafından proje kredisi olarak kullanılacak her türlü imkanın kullanımdan önce kuruluşların kendi bütçeleri ve muhasebe sistemleri içinde ödenek ve gider kaydedilmesi esastır.
Tasarı ile yapılan düzenleme bir anlamda, uzun zamandır devlet borçlarının kaydında ve bütçe açıklarına yansıtılmayan dış kredi kullanımı yolu ile yapılan kamu harcamalarında saydamlık sağlamaya yönelik olarak 4749 sayılı yasada getirilen dış proje kredilerinin kullanımı ile gerçekleştirilen kamu yatırım harcamalarının ödenekleştirme sisteminden de geri adım atılması anlamına gelmektedir. Bu harcamaların bütçeye gider yazılmaması eğilimi ise kamu açığının doğru hesaplanmadığı konusundaki görüşlere haklılık kazandıracak niteliktedir.
Aynı zamanda daha önceden ikrazen verilen kredilerin sonradan karşılıksız hale getirilmesi sonucu yapılacak muhasebe işlemlerinin de önce ikraz borcunun hazine bütçesinde ödenek ve gider yazılması sonra da gelir kaydedilerek silinmesi gerekecektir. Fakat Kanunda ifade edilen şekli ile bu tür işlemlerin de bütçenin gelir gider hesapları ile ilişkilendirilmeden yapılması borç silme operasyonları ve bunun boyutunun bir kamusal doküman olan bütçe dolayısı ile TBMMve kamuoyunun bilgisi dışında cereyan etmesine imkan vermektedir.
Bu konuda vurgulanması gereken bir diğer husus da yasa tasarısının 5018 sayılı Kamu Mali Yönetim ve Kontrol Kanununun 14 üncü maddesine aykırılığıdır. 14 üncü madde kamu idarelerini yükümlülük altına sokacak Kanun tasarılarının getireceği mali yükün orta vadeli program ve mali plan çerçevesinde hesaplanıp tasarılara eklenmesini amir hüküm olarak getirmiştir. Bu yasa tasarısında da alınacak kredilerin hazineye geri ödeme yükümlüğü sözkonusu olduğu halde bu yükle ilgili hiç bir veri tasarıda yer almamaktadır.
Sonuç olarak 4749 sayılı yasanın esas maddelerine yönelik olarak yapılan bu düzenlemeler bu yasanın temel felsefelerinden birisi olan saydamlık, mali disiplin ve borç kayıtlarının düzgün tutulması açısından geri adım sayılacak nitelikler taşımaktadır.
Tasarının 18 inci maddesi
Tasarının 18 inci maddesinin son fıkrasında yer alan Kanuna veya Kanunun verdiği yetkiye dayanılarak kurulan kamu kurum ve kuruluşlarında ilgili mevzuatına göre çalıştırılmak üzere hekimlere, ikinci fıkrada öngörülen eğitimler aldırılmak suretiyle ve asli görevleri kapsamında, çalışmakta oldukları kurum ve kuruluşların asıl işveren olarak çalıştırdıkları işçilerin işyeri hekimliği hizmetleri gördürülür. Bu kurum ve kuruluşların diğer personel için oluşturulmuş olan sağlık birimleri işyeri sağlık birimi olarak da kullanılabilir. şeklindeki 4857 sayılı İş Kanununun 81 inci maddesinin sonuna eklenmesi öngörülen bu düzenleme ile kamu kurumlarında çalışan kurum hekimlerinin bu görevlerinin yanı sıra işyeri hekimliği de yapabilmeleri amaçlanmaktadır. Kurum hekimlerinin asıl görevleri ile işyeri hekimliğini bir arada yürütmelerinde hangi ölçütlerin dikkate alınacağı düzenlenmemiştir. Bu hekimlerin kurumda bakmakla yükümlü oldukları toplam personel için ayırmaları gereken süre ile, kurumun değişik işyerlerinde çalışabilecek işçilere nasıl bakacakları, bu görevlendirmede işyeri sayısı ve işçi sayısının dikkate alınıp alınmayacağı konusunda da bir düzenleme yapılmamıştır.
Bilindiği üzere kurum hekimleri esasen, hastalanan kurum personelinin tanı ve tedavi hizmetlerini vermektedir. Maddenin bu haliyle kabulü sonrasında, belediyelerde ve diğer kamu kuruluşlarında çalışan çok sayıda işçiye sadece ve sadece hastalandıklarında poliklinik hizmetleri verilecek olup gerçekte işyeri hekimliği hizmetlerinin yürütülmesine son verilmiş olacaktır. Öte yandan kurum hekimleri kanun hükmü uyarınca vermekle yükümlü oldukları koruyucu hekimlik hizmetlerini vermek için işyerlerine gitmek ve kurumdaki sağlık birimlerinden ayrılmak zorunda kalacaklardır.
Bu durumda kurum hekimliği görevleri kesintiye uğrayacak ya da ağır işyükü altında sadece poliklinik hizmetlerini verip koruyucu sağlık hizmetlerini veremeyecekler ve bu nedenle oluşan zararlardan da sorumlu tutulacak ve cezalandırılacaklardır.
İşyeri hekimliği gerek 4857 sayılı Kanunun 81 inci maddesinde gerekse bu madde uyarınca çıkarılan Yönetmelikte tanımlandığı üzere koruyucu hekimlik hizmeti yapmakla yükümlüdür. Nitekim bütün dünyada oluduğu gibi ülkemizde yapılan düzenlemelerde de işyeri hekiminin esas işlevi koruyucu sağlık hizmetleri olarak tanımlanmıştır. İşyerlerinde verilen koruyucu sağlık hizmetleri iki genel başlık altında toplanmaktadır.
İşçilerin sağlıklarının korunması doğrultusundaki sağlık kontrolleri, yani işyeri hekiminin tıbbi görevleri
İşçilerin çalıştığı çalışma ortamının görülmesi ve kontrolüdür.
İşçilerin sağlıklarının korunması doğrultusundaki sağlık kontrolleri içinde başlıklar halinde;
İşe giriş muayenesi (ön sağlık muayenesi) periyodik sağlık muayeneleri; gereği halinde ek ve tamamlayıcı muayenelerin yaptırılması, hastalıkların erken teşhisine, laboratuar bulguları sayesinde işçilerin çalışma ortamında aldıkları toksit maddeleri ya da bunların vücut içinde parçalanma ürünlerinin tespitini, böylece de işçilerin maruz kaldıkları fizik ve kimyasal etkenler gözlemlenerek, şüpheli veya anormal bulguları olanların daha ileri kontrollerinin yapılmasını, tozlu ortamda çalışanların başta akciğer filmleri olmak üzere solunum fonksiyonlarının değerlendirilmesini, gürültülü işyerinde çalışanların işitme düzeylerinin tespiti ve kontrolünü yaparak işçilerin sağlıkları değerlendirilerek çalışmasına engel olduğu hallerde çalışma iznini iptal yetkisine sahiptir.
Meslek hastalığı dışı, üç haftadan uzun işten uzaklaşmalarla bütün meslek hastalıkları, iş kazaları ve sık tekrarlanan işten uzaklaşmalar halinde işe dönüş muayenelerinin yapılması; işçinin işyerinde iş değiştirmesi durumunda yapılan muayene; özelliği olan işçilere, bu arada ağır ve tehlikeli işlerde çalışanlara, gebe ve emzikli kadınlara, 18 yaşından aşağı gençlere, iki yaşından küçük çocuk sahibi annelere, malul ve arızalılara, alkoliklere, birden fazla iş kazası geçirmiş işçilere özel bir ilgi ve ihtimam sağlanması, işveren tarafından ihtiyaç gösterilen işçilerin muayenelerinin yapılması, işçinin kendi isteği üzerine yapılan sağlık muayenesi; işyeri hekiminin epidemiyolojik bir çalışma amacıyla ya da iş güvenliği ve iş hijyeni ile ilgili olarak bir kuruluşun isteği üzerine yapılan muayene, kaza halleri için işyerinde ilk yardım organizasyonu ve acil tedavinin yapılması, koruyucu aşıların yapılması ve izlenmesi, başlıkları altında topladığımız sağlık muayeneleri.
İşyeri hekiminin görevleri arasında bulunan işçilerin çalıştığı çalışma ortamının görülmesi ve kontrolünde ise; işyeri hekimi işçilerin yaşamlarının önemli bir bölümünü geçirdikleri çalışma ortamının özelliklerini iyi bilmelidir. Çalışma ortamı sadece işçilerin sağlığına zarar verici etkilerde bulunmakla kalmaz, aynı zamanda işçilerin fizik-psikolojik dengesini bozarak dikkat eşiğinin düşmesine, algılama kapasitesinin azalmasına yol açar ve işkazalarına neden olur. Bu nedenle de işyeri hekimi işyerinin hijyen sorunlarını, işçilerin işe uyumlarını ve iş kazalarına ve meslek hastalıklarına karşı gerekli önlemler üzerine yapılan çalışmalara aktif olarak katılır ve önlemler üzerine de programlar geliştirirler. İşçilerin sağlıkları ile ilgili olarak çalışma ortamının periyodik kontrolünde (aydınlatma, havalandırma, teknik ölçümler, tozlar ve radyasyon, gürültü kontrolü vb.) ergonomi, iş kazalarından korunma, iş hijyeni ve çalışma ortamındaki kirlilik ana konular oluşturur.
Sonuç olarak kamu kurum ve kuruluşlarında işyeri hekimliği yapmak üzere kadrolu hekimlerin görevlendirilmesinin bu konuda düzenleme yapılmasının önünde bir engel bulunmamaktadır. Ancak kurum hekimlerine üstelik de hiçbir ölçüt belirlemeden bu işin bir ek görev olarak Kanunla verilmesi, görevin yapılmasını olanaksız hale getirecektir. Sadece kamu kurumlarında işyeri hekimi varmış gibi gösterilecek, işyerlerine de bizzat gidilerek verilmesi gereken koruyucu işçi sağlığı hizmetlerinin verilememesi, işçilerinin sağlığının korunamaması, hem iş gücü kaybı hem de sarf malzemesi yönünden daha pahalı olan tedavi edici hekimliğin ağırlık kazanması sonucunu da beraberinde getirecektir. Öte yandan hekimleri altından kalkamayacakları, hukuksal sorumluluk altına sokacağı gibi bu durum çalışma barışını da bozacaktır.
Tasarının 26 ncı Maddesi
Tasarının 26 ncı maddesi ile 5302 sayılı İl Özel İdaresi Kanununun 6 ncı maddesi değiştirilmektedir.
5302 sayılı Kanunun 6 ncı maddesine ikinci fıkradan sonra gelmek üzere aşağıdaki fıkra eklenmektedir:
Büyükşehir belediyesi bulunan illerde il özel idaresi bütçesinden, emniyet hizmetlerinin gerektirdiği teçhizat alımıyla ilgili harcamalar yapılabilir.
Kanun tasarısının gerekçesinde standartlara uygun hizmet verebilmek için özellikle büyük şehirlerde emniyet hizmetleri alanında önemli yatırım ve harcamaların yapılması gerektiği ancak, bu harcamaların merkezi idare bütçesinden zamanında ve yeterli ölçüde sağlanamadığı belirtilmektedir.
İleri sürülen gerekçeler gerçekçi, ikna edici değildir. Ama asıl önemli sakınca emniyetin sahip olacağı araçların iki ayrı bütçeden temin edilmesi ve bunun sonucunda ortaya çıkacak ayniyat kaydı ile ilgili sorunlardır. Bilindiği gibi tahakkuk esaslı muhasebe sistemine geçilmiştir ve bu malzemeler nereden temin edilmiş ise o idarenin mali tablolarında görülmelidir. Malzemeler il özel idare bütçesinde görülecek ama eşya ve araçlar emniyet idaresinde olacaktır. Kamu tarafından satın alınan eşyanın kaybolmaması tahsis amacı doğrultusunda kullanılması önemlidir. Fakat artık günümüzde bunlar kadar harcamaların şeffaflığı da önemlidir. Böyle bir uygulama şeffaflık ilkelerine de aykırıdır.
Tasarının 35 inci maddesi
Tasarının 35 inci maddesi öğretim görevlisi, okutman, araştırma görevlisi, uzman, çevirici ve eğitim-öğretim planlamacısı kadrolarına açıktan veya naklen atanabilmek için (doktora yapanlar hariç) Öğrenci Seçme ve Yerleştirme Merkezi (ÖSYM) tarafından yapılacak merkezi sınavda başarılı olma şartı getirilmektedir. Ayrıca, bu sınavın yapılması ve sınavda başarılı olanların belirlenmesine ilişkin usul ve esasların Yükseköğretim Kurulunun teklifi üzerine Bakanlar Kurulunca belirlenmesi esası getirilmektedir.
Anayasanın 131 inci maddesinde: Yükseköğretim kurumlarının öğretimini planlamak, düzenlemek, yönetmek, denetlemek, yükseköğretim kurumlarındaki eğitim-öğretim ve bilimsel araştırma faaliyetlerini yönlendirmek bu kurumların Kanunda belirtilen amaç ve ilkeler doğrultusunda kurulmasını, geliştirmesini ve üniversitelere tahsis edilen kaynakların etkili bir biçimde kullanılmasını sağlamak ve öğretim elemanlarının yetiştirilmesi için planlama yapmak maksadı ile Yükseköğretim Kurulu kurulur denilmektedir.
Anayasanın 131 inci maddesi gereğince, boş öğretim elemanı kadrolarına yapılacak açıktan atama sayılarının belirlenmesi ve bu kadroların yükseköğretim kurumları itibariyle dağıtımı, kullanımı ve diğer hususların Yükseköğretim Kurulu tarafından yapılması gerekmektedir. Bakanlar Kurulunun bu görev ve yetkileri tamamen veya kısmen kullanması Anayasaya aykırıdır. Yükseköğretim Kurulu tarafından yerine getirilmesi gereken kadro tasarrufu ile ilgili görevlerin Bakanlar Kuruluna yasa ile verilmesi, Anayasanın 130 uncu maddesindeki Kanunla düzenleme şartının yerine getirildiğini göstermez. Kanunla düzenlenme zorunluluğu Yükseköğretim Kurulunca yürütülmesi gereken görevlerin yasa ile bir başka organa verileceği anlamına gelmez. Ayrıca Anayasanın 130 uncu maddesine göre Devletin yükseköğretim kuruluşları üzerindeki görevi denetim ve gözetimle sınırlıdır.
AYRIŞIK OY
Bütçe Kanunlarında yer alan bazı hükümlerin ilgili Kanun ve Kanun Hükmünde Kararnamelere Eklenmesi ve Bazı Kanun ve Kanun Hükmünde Kararnamelerde Değişiklik Yapılmasına Dair Kanun Tasarısına aşağıdaki belirtilen gerekçelerle karşıyız.
Tasarı herşeyden önce açık ve net değildir. Bir Torba yasa düzenlemesi şeklinde komisyonun huzuruna getirilmiştir. Tasarı 25 madde, 10 geçici madde ve 8 ek madde olmak üzere toplam 43 maddeden oluşmaktadır. Bu kırk üç madde ile 30 değişik konuda düzenleme yapılmaktadır. Bu da yetmiyormuş gibi tasarının Komisyonda görüşülmesi sırasında, 10 AKP Milletvekili tarafından imzalanarak, Ulaştırma Bakanlığına ait 9 maddelik Kanun Teklifi görüşülmek suretiyle tasarıya eklenmesi kararlaştırılmıştır. Böylece çok değişik konularda düzenleme yapılmasını içeren tasarı ve teklif bir araya gelerek tam bir Torba Yasa düzenlemesine dönüşmüştür.
Oysa burada önemli olan ilgili-ilgisiz çok değişik konuda ki düzenlemeleri ayrıntılı bir şekilde ve tek tek tartışarak yasalaştırmaktır. Halbuki bu tasarı, ne getirip, ne götürdüğü açık ve net olmayan belirsiz ve karışık konularda düzenlemeleri içermektedir.
Türkiye Cumhuriyeti Anayasasının 161 inci maddesinde Bütçe Kanunlarına, bütçe ile ilgili hükümler dışında hiçbir hüküm konulamayacağı belirtilmiştir. Oysa bu Yasa Tasarısında da görüldüğü gibi bütçe ile ilgili olsun-olmasın çok sayıda ve çok değişik konuda yasa maddesi olacak düzenlemeler Bütçe Yasa Tasarısına konularak anayasaya aykırılıklar yaratılmıştır. Doğal olarak bütçedeki anayasaya aykırı hükümler, anayasa yargısınca iptal edilince bu kez de bunların Bütçe Yasa Tasarısından çıkarılıp ilgili Kanun ve Kanun Hükmünde Kararnamelere taşınması için düzenlemeler yapılarak TBMM nin gereksiz yere zaman kaybetmesine neden olunmaktadır.
Kanun Tasarısının Geçmişe Yönelik Harcırah Ödenmesi başlıklı 1 inci maddesinin geçici 5 inci maddesinde, yurt içinde veya yurt dışında görev yapmakta iken, yurt içinde veya yurt dışındaki başka yere naklen ataması yapılanlardan harcırah talep etmediklerine ilişkin yazılı beyanda bulunanlardan, Harcırah Ödenmemiş olanlara bu maddenin yürürlüğe girdiği tarihten itibaren, 31.12.2006 tarihine değin başvurmaları halende müstahak oldukları harcırahın faiz hesaplamadan ödeneceği hükme bağlanmaktadır.
Anayasamıza göre Türkiye Cumhuriyeti sosyal bir hukuk devletidir. Hukuk devletinde adalet ve kurallar geçerlidir. Hukuk devletinde zorbalığa ve keyfiliğe yer yoktur. Hiç kimseye angarya gördürülemez. Kamu görevlilerinin nakillerindeki gabin halinden yararlanan devlet yıllarca hukuka aykırı bir şekilde harcırah ödemesinde bulunmamıştır. Ancak, hak sahiplerince konu yargıya intikal ettirilerek iptal edilince yargı ve avukatlık masrafları da devlete yüklenerek ödenmesi gereken tutarlar şişmeye başlamıştır.
İşte, kamu bu yükten kurtulmak için böyle bir düzenlemeye gitmektedir. Ancak, bu düzenlemede eksiktir. Yargıdan dönmeye mahkumdur. Çünkü, hak sahiplerinin harcırah anaparalarının ödenmesi kabul edilmesine karşın, buna ilişkin faizin ödenmeyeceği hükme bağlanmaktadır.
Oysa, geçmişte harcırah ödemesi yapılmadığı yıllarda, bir yerden bir yere nakil olan kamu görevlileri bankalardan faizle kredi almak suretiyle evini nakletmek zorunda kalmıştır. İşte, bu nedenle kamu görevlilerine (memur ve hizmetlilere) geçmişe yönelik müstahak oldukları harcırahın yasal faiziyle birlikte hesaplanarak ödenmesi gerekir.
Tasarının 7 nci maddesi, Toplantı ve Karar Yeter Sayısı başlıklı geçici 5 inci maddesi Rekabet Kurulunda kolay karar almayı amaçlayan bir madde olup, kişiye özel bir düzenleme yapıldığı için Anayasanın genellik ve eşitlik ilkesine aykırıdır.
Rekabet Kurulunun üye sayısına ilişkin kadrosu (7) dir. Ancak her nasılsa atanmış üye sayısı (8) dir. Ancak, Danıştay 8 üye ile alınan kararları iptal etmiştir.
Özelleştirme işlemleri ihaleden önce Rekabet Kuruluna getirilerek görüşü alındıktan sonra ihaleye çıkartılması gerekirken, genellikle ihaleden sonra Kurul a getirilerek görüşü alınmaktadır.
Rekabet Kurulunun çok geniş yetkileri olup, özelleştirme işlemlerini iptal, yürütmeyi durdurma ve en yüksek teklifi verenden alıp diğerine verilmesi gibi özelleştirmeyi temelinden etkileyen bir yapısı vardır.
Hükümet özelleştirme ihalelerinde bir sürprizle karşılaşmamak için, Rekabet Kurulunda karar alma sürecini kendi lehine etkileyebilecek şekilde yeni bir düzenleme yapmaktadır.
Yine 4054 sayılı Rekabetin Korunması Hakkında Kanunun; Kurulun Görev ve Yetkileri başlıklı 27/g fıkrasında, Rekabet Hukuku ile ilgili mevzuatta yapılması gereken değişiklikler konusunda doğrudan veya bakanlığın talebi üzerine görüş bildirileceği belirtilmesine karşın,
ne doğrudan
ne de
Bakanlığın talebi üzerine görüş bildirmemiştir. Yani Kurulun haberi yoktur. Ayrıca, Başbakanlıkça çıkarılan mevzuatın hazırlanması yönetmeliğine göre de Rekabet Kurulunun görüşü alınması gerekirken alınmamıştır.
Yani Rekabet Kurulunun karar almak sürecini hükümetin istediği şekilde yönetebilmek için kişiye özgü bir yasa çıkartılmaktadır. Bu Anayasanın genellik ve eşitlik ilkelerine aykırı bulunmaktadır.
Tasarının 9 uncu maddesinde yapılan düzenleme çalışma yaşamı ile ilgili bazı Kanun ve Kanun Hükmünde Kararnamelerde yapılan değişiklikle, Anayasa, 4857 sayılı İş Yasası, 2821 ve 2822 sayılı Yasalardaki düzenlemelerle ILO sözleşmeleri ve AB mevzuatına aykırı olarak kamu kurumlarında çalışan veya işe alınacak işçiler için yeni düzenlemeler getirilerek, bu işçilerin mevcut yasalardaki hak ve toplu iş sözleşmesi imkanlarından yararlanmalarını engellemeyi amaçlamaktadır.
Özellikle hizmet alımı sözleşmeleri gereğince, doğrudan veya yüklenici aracılığıyla çalıştırılanlar bu şekilde çalışmış olmalarına dayanılarak işçiliğe yeni bir düzenleme ve tanımlama getirilmek suretiyle, yani işçilik dışında daha düşük statülü işçilik tanımı ile kamuda çalışan işçiler kıskaca alınmak suretiyle bunların büyük mücadeleler sonucu elde ettikleri kazanılmış mali ve sosyal hakları ellerinden alınmaktadır. Bu Anayasaya, ILO sözleşmelerine, İş Kanunlarına ve AB uyum mevzuatına aykırıdır.
Ek 8 inci maddede öğretim görevlisi, okutman, araştırma görevlisi, uzman, çevirici ve eğitim-öğretim planlamacı kadrolarına sınavla atamalarda ve bu sınavın yapılması ile sınavda başarılı olanların belirlenmesine ilişkin usul ve esaslar Yüksek Öğretim Kurulunun görüşü ve Milli Eğitim Bakanlığının teklifi üzerine Bakanlar Kurulunca belirleneceği hükme bağlanmaktadır. Burada Bakanlar Kurulunun Yüksek Öğretim Kurulu kadroları üzerinde belirleme yetkisine sahip olması Anayasanın 130 ve 131 inci maddelerine ve üniversitelerin özerkliği ilkesine aykırıdır.
Üniversitenin ortaya çıkışından beri temel özelliğini özerk bir kurum olması teşkil etmektedir.
OECD ye göre üniversite özerkliğini tanımlayan 8 ölçüt bulunmaktadır. Bunlardan 5 i mali, 2 si akademik ve 1 i de idaridir.
Yükseköğretim Kurumları Öğretim Elemanlarının Kadroları Hakkında 78 sayılı Kanun Hükmünde Kararname hükümleri gereğince, yükseköğretim kurumlarının kadrolarını belirleme yetkisi Yükseköğretim Kuruluna verilmiştir. Bu yetkiye dayanılarak yükseköğretim kurumlarında görevlendirilecek öğretim elemanlarının sayısı, üniversite ve üniversite içerisinde anabilim dallarına göre dağılımı Yükseköğretim Kurulu tarafından yapılmaktadır.
Yine, Anayasanın 131 inci maddesi ile yükseköğretim kurumlarının öğretimini planlamak, düzenlemek, yönetmek, denetlemek, yükseköğretim kurumlarındaki öğretim ve bilimsel araştırma faaliyetlerini yönlendirmek görevi Yükseköğretim Kurulu na verilmiştir. Getirilmek istenen düzenleme Anayasaya ve Anayasa ile verilmiş yetkiye dayanılarak kanun ve yönetmeliklerle yapılan düzenlemelere aykırıdır.
Son yıllarda Bütçe Kanununa getirilen hükümlerle ve genelgelerle Anayasaya ve 2547 sayılı Kanuna aykırı olarak Yükseköğretim Kurulunun öğretim elemanı atama yetkisine sınırlamalar getirilmektedir.
Yükseköğretim Kurumları özerk bir yapıya sahip olmalıdır. Bu yapı evrensel niteliğe sahip yükseköğretim kurumları açısından olmazsa olmaz niteliğe sahiptir. Yükseköğretim kurumlarına atanacak öğretim elemanlarının, belirli akademik kriterler gözönüne alınarak öğretim elemanının görevlendirileceği yerdeki yönetim kurulu, dekan ve rektör onayı ile görevlendirilmesi de bu özerk yapının ayrılmaz bir parçasıdır.
Yasa tasarısına eklenen yasa teklifi ile DDY ye hazine aracılığıyla sağlanan projeye dayalı yurtdışı kredilere ilişkin işlemlerin bütçe ile ilişkilendirilmeksiz muhasebeleştirileceği belirtilmektedir. Bu 5018 sayılı Kamu Mali Yönetimi ve Kontrol Kanununun saydamlık, açıklık ve doğruluk gibi temel ilkelerine aykırı olup, aynı zamanda uygulanmakta olan mali disiplin ve bütçe disiplininden sapmadır. Çünkü, önemli olan tüm kamu gelir ve giderlerinin (ödenek ve harcamaların) bütçe içine alınarak buradan yapılmasıdır. Yani bir nevi bütçe ile ilişkilendirilerek muhasebeleştirilmesidir.
Madde 0001:
08.06.1949 tarihli ve 5434 sayılı Türkiye Cumhuriyeti Emekli Sandığı Kanununun ek 81 inci maddesinin birinci fıkrasına emekli aylığı ibaresinden sonra gelmek üzere veya ek 77 nci madde kapsamına girenler hariç olmak üzere vazife malûllüğü veya adi malûllük aylığı ibaresi eklenmiş; aynı maddenin üçüncü fıkrası aşağıdaki şekilde değiştirilmiş ve anılan maddeye dördüncü fıkradan sonra gelmek üzere aşağıdaki fıkra eklenmiştir.
Hizmet sınıfı veya kadro unvanı itibariyle birinci fıkra kapsamına girenlerin 67 nci maddede belirtilen aylığa müstahak dul ve yetimlerinden ek 77 nci madde kapsamına girmeyenler; ikinci fıkradaki şartlar dikkate alınarak, 68 inci maddedeki oranlar üzerinden bu ödemeden yararlandırılır.
Bu madde uyarınca yapılacak ödeme, 08.02.2006 tarihli ve 5454 sayılı Kanunun 1 inci maddesi uyarınca yapılacak ek ödemenin matrahına dahil edilmez.
Madde 0002:
a. 10.02.1954 tarihli ve 6245 sayılı Harcırah Kanununun 10 uncu maddesinin birinci fıkrasının (1) numaralı bendi aşağıdaki şekilde değiştirilmiştir.
1. Yurt içinde veya yurt dışında görev yapmakta iken yurt içinde veya yurt dışındaki sürekli bir göreve naklen atanan ya da yabancı ülkelerdeki memuriyet merkezi değiştirilen memur ve hizmetlilere yeni görev yerlerine kadar;
b. 6245 sayılı Harcırah Kanununun 46 ncı maddesinin ikinci fıkrası yürürlükten kaldırılmış ve aynı maddenin son fıkrasında yer alan kısmı, ibaresinden sonra gelmek üzere aynı şehirde ikamet eden ibaresi eklenmiştir.
Madde 0003:
6245 sayılı Harcırah Kanununa aşağıdaki geçici madde eklenmiştir.
Geçmişe yönelik harcırah ödenmesi
GEÇİCİ MADDE 5 - Bu Kanun kapsamında bulunan kurum ve kuruluşlar ile özel hükümler gereğince bu Kanun kapsamı dışında kalan tüm kamu kurum ve kuruluşlarında;
a. 12.12.2001 tarihli ve 4726 sayılı 2002 Mali Yılı Bütçe Kanununun 6 ncı maddesinin (g) fıkrası uyarınca 01.01.2002 - 31.12.2002 tarihleri arasında; 26.12.2002 tarihli ve 4776 sayılı Kanunun 7 nci maddesi uyarınca 4726 sayılı Kanunun 6 ncı maddesinin (g) fıkrasına binaen 01.01.2003 - 31.03.2003 tarihleri arasında, başka yere naklen ataması yapılanlardan harcırah talep etmediklerine ilişkin yazılı beyanda bulunanlardan,
b. 29.03.2003 tarihli ve 4833 sayılı 2003 Mali Yılı Bütçe Kanununun 51 inci maddesinin (f) fıkrası uyarınca, 01.04.2003 - 21.07.2003 tarihleri arasında kendilerinin yazılı talebi üzerine naklen ataması yapılanlardan,
c. 31.07.2003 tarihli ve 4969 sayılı Kanunun 1 inci maddesinin (a) bendi ve 04.07.2001 tarihli ve 631 sayılı Kanun Hükmünde Kararnamenin 14/A maddesi uyarınca, 22.07.2003 - 26.04.2005 tarihleri arasında kendi yazılı talepleri üzerine naklen ataması yapılanlardan,
ç. 21.04.2005 tarihli ve 5335 sayılı Kanunun 4 üncü maddesinin (a) bendi uyarınca, kendi yazılı talepleri üzerine naklen ataması yapılanlardan,
harcırah ödenmemiş olanlara, bu maddenin yürürlüğe girdiği tarihten itibaren 31.12.2006 tarihine kadar, en son görev yaptıkları yerdeki idareye kendilerinin veya ölümleri halinde kanuni mirasçılarının başvurmaları durumunda, başvuru tarihinden itibaren üç ay içinde bu Kanunun ilgili hükümleri uyarınca naklen atandıkları tarihte müstahak oldukları harcırah, ödendiği yılda yürürlükte olan kanuni faiz oranı uygulanmak suretiyle ödenir.
Türk Standartları Enstitüsü personeline 04.07.2001 tarihli ve 631 sayılı Kanun Hükmünde Kararnamenin 14/A maddesinin (d) bendindeki hükümlere göre harcırah ödenir.
Madde 0004:
25.01.1965 tarihli ve 527 sayılı Gelecek Yıllara Geçici Yüklenmelere Dair Kanun yürürlükten kaldırılmıştır.
Madde 0005:
14.07.1965 tarihli ve 657 sayılı Devlet Memurları Kanununun 108 inci maddesinin dördüncü fıkrasındaki dört ibaresi sekiz olarak değiştirilmiştir.
657 sayılı Devlet Memurları Kanununun 152 nci maddesinin II- Tazminatlar kısmının E) Mülki İdare Amirliği Özel Hizmet Tazminatı bölümünün (b) bendine Olağanüstü Hal Bölge Valisi, ibaresinden sonra gelmek üzere İl Valileri ve ibaresi eklenmiş, (c) bendinde yer alan ve İl Valileri ibaresi madde metninden çıkarılmış ve aynı bentte yer alan % 325'ine ibaresi % 330'una şeklinde değiştirilmiştir.
657 sayılı Devlet Memurları Kanununa ekli (IV) sayılı Makam Tazminatı Cetvelinin 10 uncu sırasının (a) bendinde yer alan 5, 6, 7 ve 8 inci sıralarda ibaresi 5, 6 ve 7 nci sıralar ile 8 inci sıranın (a), (b) ve (c) bentlerinde şeklinde, (b) bendinde yer alan 9 uncu sırada ibaresi ise 8 inci sıranın (d) bendi ile 9 uncu sırada olarak değiştirilmiştir.
657 sayılı Devlet Memurları Kanununa ekli (I) sayılı Ek Gösterge Cetvelinin I- Genel İdare Hizmetleri Sınıfı bölümünün (d) bendine Sosyal Güvenlik Kurumu Başkan Yardımcısı ibaresinden önce gelmek üzere Gelir İdaresi Başkan Yardımcısı, ibaresi eklenmiş, (e) bendinde yer alan Gelir İdaresi Başkan Yardımcıları, ibaresi cetvelden çıkartılmıştır.
Madde 0006:
657 sayılı Devlet Memurları Kanununa aşağıdaki geçici madde eklenmiştir.
Avukatlık vekalet ücreti
GEÇİCİ MADDE 35 - Devlet Su İşleri Genel Müdürlüğü, Karayolları Genel Müdürlüğü, Tarım Reformu Genel Müdürlüğü, Petrol İşleri Genel Müdürlüğü ve Sosyal Hizmetler ve Çocuk Esirgeme Kurumu Genel Müdürlüğünde hukuk müşaviri olarak görev yapanlar ile 178 sayılı Kanun Hükmünde Kararnamenin ek 27 nci maddesiyle anılan genel müdürlükler adına ihdas edilen hukuk müşaviri kadrolarına atanan personele, mahkemelerce takdir edilip ilgili idarelerin hesaplarında avukatlık vekalet ücreti olarak yer alan tutarlardan karşılanmak üzere 146 ncı maddede belirtilen limit çerçevesinde 2006, 2007 ve 2008 yıllarında da avukatlık vekalet ücreti ödenir. İlgili genel müdürlüklerin muhasebe hizmetlerinin yürütüldüğü taşra muhasebe birimlerinin hesaplarında bulunan avukatlık vekalet ücretlerinin tamamı bu maddenin yürürlüğe girdiği tarihi takip eden ayın sonunda, merkez muhasebe birimlerinin hesaplarında 31.12.2008 tarihi itibarıyla kalan avukatlık vekalet ücretlerinin tamamı ise anılan tarihte gelir kaydedilir.
Bu maddenin yürürlüğe girdiği tarihten önce Petrol İşleri Genel Müdürlüğü ile Sosyal Hizmetler ve Çocuk Esirgeme Kurumu Genel Müdürlüğünün merkez ve taşra teşkilatı kadrolarında hukuk müşaviri ve avukat olarak görev yapanlara, mahkemelerce takdir edilip ilgili idarelerin hesaplarında avukatlık vekalet ücreti olarak yer alan tutarlardan karşılanmak üzere 2003, 2004, 2005 ve 2006 yıllarına ilişkin olarak, bu yıllarda avukatlık vekalet ücretinden yararlanmamış olmaları kaydıyla 146 ncı maddede belirtilen limit çerçevesinde 02.02.1929 tarihli ve 1389 sayılı Devlet Davalarını İntaç Eden Avukat ve Saireye Verilecek Ücreti Vekalet Hakkında Kanun hükümleri kıyas yolu ile uygulanmak suretiyle avukatlık vekalet ücreti ödenir.
Madde 0007:
29.07.1970 tarihli ve 1319 sayılı Emlak Vergisi Kanununa aşağıdaki geçici 22 nci madde eklenmiştir.
GEÇİCİ MADDE 22 - Takdir Komisyonlarınca 2005 yılında yapılan arsa ve arazilere ait asgari ölçüde birim değer tespitlerine ilişkin takdir kararları, anılan komisyonlarca bu maddenin yürürlüğe girdiği tarihten itibaren otuz gün içinde incelenerek, arsa ve arazilerin takdir işleminin yapıldığı tarihteki asgari ölçüde birim değerlerinde düzeltmeye gerek görülenler yeniden takdir edilmek suretiyle karara bağlanır. Bu kararlar hakkında, büyükşehir belediyesi bulunan illerde 213 sayılı Vergi Usul Kanununun mükerrer 49 uncu maddesinin (b) fıkrasının ikinci bendi hükmü uygulanır.
Takdir kararlarından; arsalara ait olanlar, takdirin ilgili bulunduğu il ve ilçe merkezlerindeki ticaret odalarına, ziraat odalarına ve ilgili mahalle ve köy muhtarlıkları ile belediyelere, araziye ait olanlar ise il merkezlerindeki ticaret ve ziraat odaları ile belediyelere imza karşılığında verilir. Kendilerine karar tebliğ edilmiş bulunan daire, kurum, teşekkül ve ilgili mahalle ve köy muhtarlıkları ilgili vergi mahkemesi nezdinde dava açabilirler. Vergi mahkemeleri nezdinde dava açılmasında ve bu dava üzerine verilen kararlar aleyhine Danıştaya başvurulmasında 213 sayılı Vergi Usul Kanununun mükerrer 49 uncu maddesinin (b) ve (c) fıkraları hükümleri uygulanır.
Emlak Vergisi Kanununun 29 uncu maddesine göre ilgili belediyelerce 2006 yılının Kasım ayı içinde bu maddeye göre hesaplanacak emlak vergisinden, 2005 yılında yapılan asgari ölçüde arsa ve arazi metrekare birim değerleri ile 2006 yılına ait bina metrekare normal inşaat maliyet bedelleri dikkate alınarak birinci taksit olarak tahakkuk ettirilen emlak vergisi mahsup edilir ve kalan tutar 2006 yılının Kasım ayı içinde ikinci taksit olarak ödenir. 2006 yılı için hesaplanan emlak vergisinin birinci taksit olarak tahakkuk ettirilen vergiden az olması halinde aradaki fark, verginin ödenmiş olması halinde mükellefin ilgili belediyeye olan 1319 sayılı Emlak Vergisi Kanunu ve 2464 sayılı Belediye Gelirleri Kanunu kapsamındaki diğer borçlarına mahsup edilir. Borcun bulunmaması halinde ise mükellefe red ve iade olunur. Emlak vergisi ödenmemiş ise tahakkuktan terkin edilir.
Bu maddenin uygulamasına ilişkin usül ve esasları belirlemeye Maliye Bakanlığı yetkilidir.
Madde 0008:
24.10.1984 tarihli ve 3065 sayılı Katma Değer Vergisi Kanununun 13 üncü maddesinin birinci fıkrasının (e) bendi aşağıdaki şekilde değiştirilmiştir.
e) Limanlara bağlantı sağlayan demiryolu hatları, limanlar ve hava meydanlarının inşası, yenilenmesi ve genişletilmesi işlerini fiilen kendisi yapan veya yaptıran mükellefler ile genel bütçeli idarelere bu işlere ilişkin olarak yapılan mal teslimleri ve inşaat taahhüt işleri,
Madde 0009:
31.10.1985 tarihli ve 3234 sayılı Kanuna aşağıdaki geçici madde eklenmiştir.
Genel Müdürlüğün 2006 yılı harcamaları
GEÇİCİ MADDE 5- Genel Müdürlük 2006 yılı için harcamalarını 5437 sayılı 2006 Yılı Merkezi Yönetim Bütçe Kanununda yer alan Orman Genel Müdürlüğü bütçesindeki ödeneklerinden yapar ve Genel Müdürlüğün tahsil edilen gelirleri de genel bütçenin (B) işaretli cetveline gelir kaydedilir. Genel Müdürlüğün 2006 yılı bütçe uygulamaları, genel bütçeli idareler için uygulanan esas ve usüller çerçevesinde yürütülür.
Madde 0010:
21.05.1986 tarihli ve 3289 sayılı Gençlik ve Spor Genel Müdürlüğünün Teşkilat ve Görevleri Hakkında Kanuna aşağıdaki geçici madde eklenmiştir.
5018 sayılı Kanun hükümleri
GEÇİCİ MADDE 10 - 10.12.2003 tarihli ve 5018 sayılı Kamu Mali Yönetimi ve Kontrol Kanununun dış denetimle ilgili hükümleri dışındaki hükümleri, Gençlik ve Spor il müdürlükleri hakkında uygulanmaz.
Madde 0011:
07.05.1987 tarihli ve 3359 sayılı Sağlık Hizmetleri Temel Kanununa aşağıdaki ek madde eklenmiştir.
Mahalli idareler ve birliklerce verilen sağlık hizmetleri
EK MADDE 8 - Mahalli idare birlikleri, belediyeler ve il özel idarelerinin; doğrudan kanunla ihdas edilmiş veya kanunların bu kurumlar adına kadro ihdas etmeye yetki vermiş olduğu makam veya organlar tarafından ihdas edilmiş olan memur kadrolarına atanmış veya memur norm kadrosuna uygun olarak 22.02.2005 tarihli ve 5302 sayılı İl Özel İdaresi Kanununun 36 ncı maddesinin üçüncü fıkrası ile 03.07.2005 tarihli ve 5393 sayılı Belediye Kanununun 49 uncu maddesinin üçüncü fıkrası uyarınca istihdam edilen sözleşmeli personel eliyle verilen sağlık hizmetleri, resmi sağlık kuruluşları tarafından verilen sağlık hizmetleri kapsamında kabul edilir.
Madde 0012:
3359 sayılı Sağlık Hizmetleri Temel Kanununa aşağıdaki geçici madde eklenmiştir.
Kamu sağlık hizmet işletmelerine ait borçların takibinden vazgeçme
GEÇİCİ MADDE 7 - 25.10.1984 tarihli ve 3065 sayılı Katma Değer Vergisi Kanununun 17 nci maddesinin (2) numaralı fıkrasının (a) bendi uyarınca katma değer vergisinden muaf tutulmuş olan kamu kurum ve kuruluşlarına ait sağlık hizmet işletmelerinin, 01.01.2005 tarihinden önceki dönemlerde kamu kurum ve kuruluşlarına vermiş oldukları tedavi hizmetlerine ilişkin olarak düzenledikleri faturalardaki katma değer vergisi tutarında yapılmış olan fazla ödemeler sebebiyle, kamu kurum ve kuruluşlarınca söz konusu işletmeler adına borç çıkarılmaz, çıkarılmış borçların takibinden vazgeçilerek tahsilat işlemine son verilir.
Madde 0013:
07.12.1994 tarihli ve 4054 sayılı Rekabetin Korunması Hakkında Kanuna aşağıdaki geçici madde eklenmiştir.
Toplantı ve karar yeter sayısı
GEÇİCİ MADDE 5 - Kurul, en çok yedi üye ile toplanabilir ve karar alabilir. Kurul üye sayısının yediden fazla olması halinde, toplantıya sırasıyla hangi üyenin iştirak ettirilmeyeceğini Başkan belirler.
Madde 0014:
25.06.2001 tarihli ve 4688 sayılı Kamu Görevlileri Sendikaları Kanununun 25 inci maddesinin ikinci fıkrası aşağıdaki şekilde değiştirilmiştir.
Aylık üyelik ödenti tutarı; kamu görevlisinin kadro ya da pozisyonuna bağlı ve her ay mutat olarak ödenmekte olan damga vergisine tabi aylık brüt gelirleri toplamına, sendika tüzüğünde belirtilen oran uygulanmak suretiyle hesaplanır. Ödenti tutarı, 15 inci derecenin birinci kademesinden aylık alan Devlet memurunun damga vergisine tabi brüt gelirleri toplamının binde dördünden az, otuzda birinden fazla olamaz.
Madde 0015:
4688 sayılı Kamu Görevlileri Sendikaları Kanununa aşağıdaki geçici madde eklenmiştir.
Tüzük değişikliği
GEÇİCİ MADDE 10 - İlgili sendika tüzüklerinde bu maddenin yayımından önce farklı yöntemlerle belirlenmiş olan ödenti tutarları, ilk genel kurulda tüzük değişikliği yapılmak kaydıyla, sendika yönetim kurulu tarafından bu maddenin yayımı tarihinden itibaren en geç bir ay içinde bu Kanuna uygun olarak yeniden düzenlenir ve Maliye Bakanlığına bildirilir; bildirim tarihini takip eden aybaşından itibaren üyelik ödentilerinin hesaplanmasında uygulanır.
Madde 0016:
03.01.2002 tarihli ve 4733 sayılı Tütün, Tütün Mamulleri, Tuz ve Alkol İşletmeleri Genel Müdürlüğünün Yeniden Yapılandırılması ile Tütün ve Tütün Mamullerinin Üretimine, İç ve Dış Alım ve Satımına, 4046 Sayılı Kanunda ve 233 Sayılı Kanun Hükmünde Kararnamede Değişiklik Yapılmasına Dair Kanuna aşağıdaki ek madde eklenmiştir.
EK MADDE 1 - Bu Kanun kapsamındaki satış belgeleri, Kurum tarafından çıkarılacak yönetmelik çerçevesinde il özel idarelerince verilir. Satış belge bedellerinden il özel idarelerine ayrılacak hizmet payları ile bu idarelerce yapılacak denetim, belgelerin iptali ve iptale ilişkin itirazlar ile diğer idari yaptırımlara ilişkin usül ve esaslar bu yönetmelikle düzenlenir. Bu maddede öngörülen yönetmelik yürürlüğe konuluncaya kadar, mevcut düzenlemelerin uygulanmasına ve satış belgelerinin Tekel Genel Müdürlüğünce verilmesine devam olunur.
Bu Kanunun yürürlüğe girdiği tarihten önce verilen izinler sürelerinin sonuna kadar geçerlidir.
Madde 0017:
28.03.2002 tarihli ve 4749 sayılı Kamu Finansmanı ve Borç Yönetiminin Düzenlenmesi Hakkında Kanuna aşağıdaki geçici madde eklenmiştir.
GEÇİCİ MADDE 10 - Türkiye Cumhuriyeti Devlet Demiryolları İşletmesi Genel Müdürlüğünün ilgili yıllar yatırım programında yer alan ve Müsteşarlık tarafından dış finansman sağlanmasına izin verilmiş, ancak henüz finansman temin çalışmaları sonuçlandırılmamış olan projeleri ile 2006 Yılı Yatırım Programında yer alan projelerinin finansmanı için herhangi bir dış finansman kaynağından Türkiye Cumhuriyetinin borçlu sıfatıyla sağlayacağı kredileri, anılan Genel Müdürlüğe bütçe gelir ve gider kalemleri ile ilişkilendirilmeksizin karşılıksız tahsis etmeye Bakanın teklifi üzerine Bakanlar Kurulu yetkilidir. Bu maddeye istinaden sağlanacak krediler hakkında, 14 üncü maddenin beşinci ve altıncı fıkralarının 10.12.2003 tarihli ve 5018 sayılı Kanunun eki (I) sayılı cetvelde yer alan kamu idarelerine ilişkin hükümleri uygulanmaz.
Madde 0018:
22.05.2003 tarihli ve 4857 sayılı İş Kanununun 2 nci maddesinin sonuna aşağıdaki fıkralar eklenmiştir.
Kanuna veya kanunun verdiği yetkiye dayanılarak kurulan kamu kurum ve kuruluşları ile bunların doğrudan veya dolaylı olarak sermayesinin en az yüzde ellisine sahip oldukları ortaklıklarda, 4734 sayılı Kamu İhale Kanunu veya diğer kanun hükümleri çerçevesinde, hizmet alımı amacıyla yapılan sözleşmeler gereğince, yüklenici aracılığıyla çalıştırılanlar, bu şekilde çalışmış olmalarına dayanarak;
Bu kurum, kuruluş ve ortaklıklara ait kadro veya pozisyonlara atanmaya,
Bu kurum, kuruluş ve ortaklıklara ait işyerlerinin kadro veya pozisyonlarında çalışanlar için toplu iş sözleşmesi, personel kanunları veya ilgili diğer mevzuat hükümlerine göre belirlenen her türlü mali haklar ile sosyal yardımlardan yararlanmaya,
hak kazanamazlar.
Sekizinci fıkrada belirtilen işyerlerinde yükleniciler dışında kalan işverenler tarafından çalıştırılanlar ile bu işyerlerinin tabi oldukları ihale mevzuatı çerçevesinde kendi nam ve hesabına sözleşme yaparak üstlendiği ihale konusu işte doğrudan kendileri çalışanlar da aynı hükümlere tabidir. Sekizinci fıkrada belirtilen kurum, kuruluş veya ortaklıkların sermayesine katıldıkları ortaklıkların kadro veya pozisyonlarında çalışan işçilerin, ortak durumundaki kamu kurum, kuruluş veya ortaklıkların kadro veya pozisyonlarına atanma ya da bu kurum, kuruluş veya ortaklıklarda geçerli olan mali haklar ile sosyal yardımlardan yararlanma talepleri hakkında da sekizinci fıkra hükümleri uygulanır. Hizmet alımına dayanak teşkil edecek sözleşme ve şartnamelere;
İşe alınacak kişilerin belirlenmesi ve işten çıkarma yetkisinin kamu kurum, kuruluşları ve ortaklıklarına bırakılması,
Hizmet alım sözleşmeleri çerçevesinde ya da geçici işçi olarak aynı iş yerinde daha önce çalışmış olanların çalıştırılmasına devam olunması,
yönünde hükümler konulamaz.
4857 sayılı İş Kanununun 81 inci maddesinin sonuna aşağıdaki fıkra eklenmiştir.
Kanuna veya kanunun verdiği yetkiye dayanılarak kurulan kamu kurum ve kuruluşlarında ilgili mevzuatına göre çalıştırılmakta olan hekimlere, ikinci fıkrada öngörülen eğitimler aldırılmak suretiyle ve asli görevleri kapsamında, çalışmakta oldukları kurum ve kuruluşların asıl işveren olarak çalıştırdıkları işçilerin iş yeri hekimliği hizmetleri gördürülür. Bu kurum ve kuruluşların diğer personel için oluşturulmuş olan sağlık birimleri iş yeri sağlık birimi olarak da kullanılabilir.
Madde 0019:
10.12.2003 tarihli ve 5018 sayılı Kamu Mali Yönetimi ve Kontrol Kanununa ekli (I) sayılı cetvelde yer alan 45) Orman Genel Müdürlüğü sırası bu cetvelden çıkarılmış, anılan Kanuna ekli (II) sayılı cetvelin B) Özel Bütçeli Diğer İdareler bölümüne Devlet Opera ve Balesi Genel Müdürlüğü sırasından sonra gelmek üzere 11) Orman Genel Müdürlüğü sırası eklenmiş ve (I) ve (II) sayılı cetvellerdeki idarelerin sıra numaraları teselsül ettirilmiştir.
Madde 0020:
5018 sayılı Kamu Mali Yönetimi ve Kontrol Kanununa aşağıdaki ek madde eklenmiştir.
Müşterek fon hesabı
EK MADDE 2 - Çeşitli mevzuatla kurulmuş fonların her türlü geliri Türkiye Cumhuriyet Merkez Bankası nezdinde Hazine Müsteşarlığı adına açılan müşterek fon hesabına yatırılır. Bu hesaba yatırılan gelirlerden ilgili mevzuatında öngörülen fonlar arası pay ve kesintiler Türkiye Cumhuriyet Merkez Bankası tarafından yapılır.
Destekleme ve Fiyat İstikrar Fonunun gelirleri, yapılan kesintilerden sonra kalan tutarlar üzerinden genel bütçenin (B) işaretli cetveline gelir kaydedilir. Bu Fon, hizmetlerini bütçenin (A) işaretli cetveline konulan ödeneklerle yerine getirir. Ancak, bu Fon gelirlerinden kredi ana para geri dönüşleri, kredi faizleri, borçlanma ve satış hasılatı, genel bütçenin (B) işaretli cetveline gelir kaydedilmeksizin doğrudan müşterek fon hesabından ilgili Fonun gider hesabına aktarılır.
Kapsam dışında bırakılan fonların gelirleri ve harcamaları bütçe ile ilişkilendirilmez. Ancak, bunların müşterek fon hesabında toplanan gelirlerinden Maliye Bakanı ve Hazine Müsteşarlığının bağlı olduğu Bakanın birlikte teklifi üzerine Başbakanın onayı ile belirlenecek oran ve tutarlarda kesinti yapılarak genel bütçeye gelir kaydedilebilir.
Fonlar, hizmet ve harcamalarını kendi mevzuatında yer alan esas ve usüllere göre yürütürler. Fon gelirlerinin tahsili, takibi, gelir kaydı, muhasebeleştirilmesi ve denetimine ilişkin süre, esas ve usüller Maliye Bakanlığı ile Hazine Müsteşarlığınca müştereken tespit edilir.
Kanun ve kanun hükmünde kararname ile kurulanlar hariç olmak üzere, hizmet alanı kalmayan fonlar Maliye Bakanı ve Hazine Müsteşarlığının bağlı olduğu Bakanın birlikte teklifi üzerine Başbakanın onayı ile tasfiye edilebilir. Bunların tasfiyesine ilişkin her türlü düzenlemeyi yapmaya Maliye Bakanı ile Hazine Müsteşarlığının bağlı olduğu Bakan yetkilidir.
Maliye Bakanı ile Hazine Müsteşarlığının bağlı olduğu Bakanın birlikte teklifi üzerine Başbakanın onayı ile fonların gider hesapları üzerinden aktarma yapılabilir. Aktarılan tutar, kendisine aktarma yapılan fonun gelir hesabı üzerinden müşterek fon hesabına, buradan da tamamı gider hesabına aktarılır.
Bütçe kapsamı dışındaki fonlardan kendi mevzuatına göre yapılan kesinti ile fonlar arası aktarmalardan sonra kalan tutar, Türkiye Cumhuriyet Merkez Bankası tarafından ilgili fonun gider hesabına aktarılır.
Madde 0021:
5018 sayılı Kamu Mali Yönetimi ve Kontrol Kanununa aşağıdaki geçici madde eklenmiştir.
Gelir ve ödenek kaydetme yetkisi
GEÇİCİ MADDE 15 - 2006 yılında, ilgili mevzuatı gereğince özel gelir kaydedilmek üzere tahsil edilen tutarlar ile 40 ıncı maddeye göre tahsil edilen bağış ve yardımları, idare bütçelerinde söz konusu mevzuatta belirtilen amaçlar için tertiplenen ödenekten kullandırmak üzere genel bütçenin (B) işaretli cetveline gelir kaydetmeye ve bütçelenen ödenekten gelir gerçekleşmesine göre ilgili tertiplere aktarma yapmaya, yılı içinde harcanmayan ödenekleri (2005 yılından devredenler de dahil) ertesi yıl bütçesine devren gelir ve ödenek kaydetmeye, bu hükümler çerçevesinde yapılacak işlemlere ilişkin esas ve usülleri belirlemeye Maliye Bakanı yetkilidir.
Madde 0022:
29.01.2004 tarihli ve 5084 sayılı Yatırımların ve İstihdamın Teşviki ile Bazı Kanunlarda Değişiklik Yapılması Hakkında Kanunun 5 inci maddesinin ikinci fıkrasından sonra gelmek üzere aşağıdaki fıkra eklenmiştir.
Bedelsiz tahsis edilen arsa ve araziler üzerinde, tahsisin yapılmasından itibaren bir yıl içinde yatırıma başlanılmaması halinde, bu arsa ve araziler üzerindeki tahsis, Maliye Bakanlığınca re sen kaldırılır. Mücbir sebeplerin bulunması halinde bu bir yıllık süre altı aya kadar uzatılır.
Madde 0023:
10.07.2004 tarihli ve 5216 sayılı Büyükşehir Belediyesi Kanununun 7 nci maddesinin son fıkrası aşağıdaki şekilde değiştirilmiştir.
4562 sayılı Organize Sanayi Bölgeleri Kanunuyla Sanayi ve Ticaret Bakanlığına ve organize sanayi bölgelerine tanınan yetki ve sorumluluklar ile sivil hava ulaşımına açık havaalanları ve bu havaalanları bünyesinde yer alan tüm tesisler bu Kanunun kapsamı dışındadır.
Madde 0024:
14.07.2004 tarihli ve 5217 sayılı Kanunun geçici 4 üncü maddesinin birinci fıkrası ile ikinci fıkrasının son iki cümlesi yürürlükten kaldırılmış, ikinci fıkrasında yer alan Bu şekilde kaydedilen ödeneklerden; ibaresi Yeni bir düzenleme yapılıncaya kadar 10.07.2003 tarihli ve 4924 sayılı Kanun uyarınca sözleşmeli olarak istihdam edilenler hariç olmak üzere, şeklinde değiştirilmiştir.
Madde 0025:
17.09.2004 tarihli ve 5234 sayılı Kanunun geçici 1 inci maddesinin birinci fıkrasında yer alan (ilaç ve tıbbi sarf malzemesi hasılatının % 5 i) ibaresi (ilaç, kan ve kan bileşenleri ile tıbbi sarf malzemesi hasılatının yüzde 5 i) şeklinde değiştirilmiştir.
Madde 0026:
22.02.2005 tarihli ve 5302 sayılı İl Özel İdaresi Kanununun;
6 ncı maddesine;
Birinci fıkrasının (a) bendindeki İlin çevre düzeni planı ibaresinden önce gelmek üzere Belediye sınırları il sınırı olan Büyükşehir Belediyeleri hariç ibaresi,
İkinci fıkrasından sonra gelmek üzere İl özel idaresi bütçesinden, emniyet hizmetlerinin gerektirdiği teçhizat alımıyla ilgili harcamalar yapılabilir. fıkrası,
Üçüncü fıkrasının sonuna Belediye sınırları il sınırı olan Büyükşehir Belediyelerinde il çevre düzeni planı ilgili Büyükşehir Belediyeleri tarafından yapılır veya yaptırılır ve doğrudan Belediye Meclisi tarafından onaylanır. cümlesi,
eklenmiştir.
7 nci maddesinin üçüncü fıkrasına 2886 sayılı Devlet İhale Kanununun 75 inci maddesi hükümleri il özel idaresi taşınmazları hakkında da uygulanır. cümlesi eklenmiştir.
10 uncu maddesine birinci fıkrasının (c) bendindeki İl Çevre Düzeni Planı ibaresinden önce gelmek üzere Belediye sınırları il sınırı olan Büyükşehir Belediyeleri hariç ibaresi eklenmiştir.
Madde 0027:
05.05.2005 tarihli ve 5345 sayılı Gelir İdaresi Başkanlığının Teşkilat ve Görevleri Hakkında Kanunun 6 ncı maddesinde yer alan üç ibaresi beş olarak değiştirilmiştir.
Madde 0028:
16.06.2005 tarihli ve 5369 sayılı Evrensel Hizmetin Sağlanması ve Bazı Kanunlarda Değişiklik Yapılması Hakkında Kanunun 6 ncı maddesinin birinci fıkrasının (e) bendi aşağıdaki şekilde değiştirilmiştir.
e) Kurum, her üç ayda bir giderlerinin karşılanmasından sonra kalan miktarın % 20 sini, 5018 sayılı Kamu Mali Yönetimi ve Kontrol Kanunu gereği genel bütçeye yapılacak ödemeden önce takip eden ayın onbeşine kadar,
Madde 0029:
03.07.2005 tarihli ve 5393 sayılı Belediye Kanununun;
14 üncü maddesine aşağıdaki fıkra eklenmiştir.
Sivil hava ulaşımına açık havaalanları ile bu havaalanları bünyesinde yer alan tüm tesisler bu Kanunun kapsamı dışındadır.
18 inci maddesinin birinci fıkrasının (c) bendinin sonuna,
Belediye sınırları il sınırı olan Büyükşehir Belediyelerinde il çevre düzeni planı ilgili Büyükşehir Belediyeleri tarafından yapılır veya yaptırılır ve doğrudan Belediye Meclisi tarafından onaylanır.
cümlesi eklenmiştir.
Madde 0030:
22.12.2005 tarihli ve 5436 sayılı Kamu Mali Yönetimi ve Kontrol Kanunu ile Bazı Kanun ve Kanun Hükmünde Kararnamelerde Değişiklik Yapılması Hakkında Kanuna aşağıdaki geçici maddeler eklenmiştir.
Bütçe dairesi başkan ve yardımcılarının atanması
GEÇİCİ MADDE 4 - Maliye Bakanlığında bütçe dairesi başkanı ve bütçe dairesi başkan yardımcısı kadrolarında bulunanlar, bu Kanunla ihdas edilen strateji geliştirme başkanlıklarındaki daire başkanı, strateji geliştirme daire başkanı ve müdür kadroları ile 01.03.2006 tarihli ve 5467 sayılı Kanunla kurulan üniversitelerin strateji geliştirme dairesi başkanı kadrolarının yanı sıra, anılan başkanlık ve daire başkanlıklarında istihdam edilmek üzere idarelerde şube müdürü veya müdür kadrolarına da, ilgili mevzuatlarında yer alan özel şartlar aranmaksızın 31.10.2006 tarihine kadar atanabilirler. Bu şekilde atananlar, geçici 1 inci maddenin beşinci fıkrası hükmünden yararlanır.
GEÇİCİ MADDE 5 - Doğal Afet Sigortaları Kurumu ve 587 sayılı Zorunlu Deprem Sigortasına Dair Kanun Hükmünde Kararname kapsamında gerçekleştirilen iş ve işlemler, 31.12.2010 tarihine kadar 10.12.2003 tarihli ve 5018 sayılı Kamu Mali Yönetimi ve Kontrol Kanunu ile 04.01.2002 tarihli ve 4734 sayılı Kamu İhale Kanununa tabi değildir.
Madde 0031:
27.12.2005 tarihli ve 5437 sayılı 2006 Yılı Merkezi Yönetim Bütçe Kanununun 9 uncu maddesinin (a) fıkrasının parantez içi hükmü aşağıdaki şekilde değiştirilmiştir.
(proje kredisi ile sağlanacak olan projelerden kurulu gücü 500 MW üzerinde olan baraj ve hidroelektrik santral projeleri ile Gebze-Haydarpaşa, Sirkeci-Halkalı Banliyö Hattının İyileştirilmesi ve Demiryolu Boğaz Tüp Geçişi inşaatı projesi kapsamındaki Demiryolu Aracı İmali işi hariç)
5437 sayılı 2006 Yılı Merkezi Yönetim Bütçe Kanununa ekli 5018 Sayılı Kanuna Ekli (I) ve (II) Sayılı Cetvellerde Yer Alan İdarelerce Taşıt Kanununa Göre 2006 Yılında Edinebilecekleri Taşıtları Gösterir Cetvelin; genel bütçe kapsamındaki kamu idarelerine ilişkin bölümüne, Devlet Su İşleri Genel Müdürlüğüne ait sıradan sonra gelmek üzere Karayolları Genel Müdürlüğüne ait aşağıdaki sıra, özel bütçeli idarelere ilişkin bölümüne, Süleyman Demirel Üniversitesine ait sıradan sonra gelmek üzere Yıldız Teknik ve Orta Doğu Teknik üniversitelerine ait aşağıdaki sıralar eklenmiştir.
KARAYOLLARI
GENEL
MÜDÜRLÜĞÜ	T-4	Arazi Binek (En az 4, en çok 8 kişilik)	4x4	2	Yol Bakım ve Kar Mücadelesi Hizmetlerinde Kullanılmak Üzere (Hibe)
T-7	Pick-up (Kamyonet, şoför dahil 3 veya 6 kişilik)	4x2	40	Yol Bakım, Kar Mücadelesi ve Trafik Güvenliği Hizmetlerinde Kullanılmak Üzere (Hibe)
T-9	Panel	4x2	40	Yol Bakım, Kar Mücadelesi ve Trafik Güvenliği Hizmetlerinde Kullanılmak Üzere (Hibe)
YILDIZ
TEKNİK
ÜNİVERSİTESİ	T-2	Binek otomobil	4x2	8	Genel Hizmetlerde Kullanılmak Üzere (Hibe)
T-5	Minibüs (Sürücü dahil en fazla 15 kişilik)	4x2	4	Genel Hizmetlerde Kullanılmak Üzere (Hibe)
T-9	Panel	4x2	2	Genel Hizmetlerde Kullanılmak Üzere (Hibe)
T-11	Otobüs (Sürücü dahil en az 27 kişilik)	4x2	4	Genel Hizmetlerde Kullanılmak Üzere (Hibe)
T-12	Kamyon şasi-kabin tam yüklü ağırlığı en az 3501 kg.	4x2	2	Genel Hizmetlerde Kullanılmak Üzere (Hibe)
ORTA DOĞU
TEKNİK
ÜNİVERSİTESİ	T-11	Otobüs (Sürücü dahil en az 27 kişilik)	4x2	2	Üniversite Eğitim Hizmetlerinde Kullanılmak Üzere (Döner Sermaye-Hibe)
5437 sayılı 2006 Yılı Merkezi Yönetim Bütçe Kanununun;
13 üncü maddesinin (d) fıkrası,
16 ncı maddesinin (a) fıkrasının son paragrafı hariç diğer paragrafları,
23 üncü maddesinin (a) fıkrasının birinci, ikinci, üçüncü, dördüncü ve beşinci paragrafları ile (b) fıkrası,
32 nci maddesinin (a) fıkrasının (6) numaralı bendi ile (f) fıkrası,
yürürlükten kaldırılmıştır.
Madde 0032:
26.01.2006 tarihli ve 5450 sayılı Kanuna aşağıdaki geçici madde eklenmiştir.
Ek ödemeden yararlanma
GEÇİCİ MADDE 1 - Sağlık Bakanlığına bağlı iken 5 inci maddeye göre Bakanlığa devredilen sağlık meslek liselerinde görev yapan memurlar, devir tarihinden önceki sürelerde de 27.06.1989 tarihli ve 375 sayılı Kanun Hükmünde Kararnamenin ek 3 üncü maddesi hükümlerinden yararlandırılır.
Madde 0033:
16.05.2006 tarihli ve 5502 sayılı Sosyal Güvenlik Kurumu Kanununun geçici 1 inci maddesinin beşinci fıkrası aşağıdaki şekilde değiştirilmiştir.
Sosyal Güvenlik Kurumu Başkanlığı, Türkiye Cumhuriyeti Emekli Sandığı, Sosyal Sigortalar Kurumu ile Esnaf ve Sanatkarlar ve Diğer Bağımsız Çalışanlar Sosyal Sigortalar Kurumunun 2006 yılı bütçelerinin mevcut esas ve usüller çerçevesinde uygulanmasına 2006 yılı sonuna kadar devam edilir. Bu Kanun gereğince Kurumun yeni teşkilatlanma nedeniyle ihtiyaç duyacağı her türlü gider Bakan onayı ile devredilen kurum bütçelerinden karşılanabilir.
5502 sayılı Sosyal Güvenlik Kurumu Kanununun geçici 2 nci maddesine onaltıncı fıkradan sonra gelmek üzere aşağıdaki fıkra eklenmiştir.
Bu Kanun ile Kuruma devredilen T.C. Emekli Sandığı Genel Müdürlüğü bünyesinde daha önce 5434 sayılı T.C. Emekli Sandığı Kanununun mülga hükümlerine göre görev yapmış olan Sağlık Kurulu, Kurum Yüksek Sağlık Kurulu oluşturuluncaya kadar görevlerini yapmaya devam eder.
Madde 0034:
02.09.1983 tarihli ve 78 sayılı Yükseköğretim Kurumları Öğretim Elemanlarının Kadroları Hakkında Kanun Hükmünde Kararnamenin 5 inci maddesi aşağıdaki şekilde değiştirilmiştir.
MADDE 5 - Öğretim üyeleri hariç, bu Kanun Hükmünde Kararnameye ekli (1) sayılı cetvelde yer alan boş öğretim elemanı kadrolarına yapılabilecek açıktan atama sayıları ve diğer kamu idare, kurum ve kuruluşlarından yapılabilecek nakil sayıları toplamı, her yıl merkezi yönetim bütçe kanununda gösterilir. Merkezi yönetim bütçe kanununda belirtilen sayının yükseköğretim kurumları itibarıyla dağılımı ve kullanımı ile diğer hususlar Devlet Personel Başkanlığı ve Maliye Bakanlığının görüşü üzerine Yükseköğretim Kurulunca belirlenir. Öğretim elemanı kadrolarına Yükseköğretim Kurulunun izni olmadıkça atama yapılamaz.
Madde 0035:
78 sayılı Yükseköğretim Kurumları Öğretim Elemanlarının Kadroları Hakkında Kanun Hükmünde Kararnameye aşağıdaki ek madde eklenmiştir.
Merkezi sınav
EK MADDE 8 - Ekli cetvelde yer alan öğretim görevlisi, okutman, araştırma görevlisi, uzman, çevirici ve eğitim-öğretim planlamacısı kadrolarına; açıktan veya öğretim elemanı dışındaki kadrolardan naklen atanabilmek için Öğrenci Seçme ve Yerleştirme Merkezi tarafından yapılacak merkezi sınavda 100 puan üzerinden en az 70 puan almak ve bu sınavı müteakip yükseköğretim kurumlarınca yapılacak giriş sınavında başarılı olmak şarttır. Ancak, doktorasını tamamlamış bulunanlar için merkezi sınava, Tıpta Uzmanlık Tüzüğü hükümlerine göre uzmanlık eğitimine alınanlar için merkezi sınav ve giriş sınavlarına katılma şartı aranmaz. Merkezi sınav ile giriş sınavlarının yapılması, sınavlara katılabilecekler ve diğer hususlara ilişkin esas ve usüller Yükseköğretim Kurulunca çıkarılacak yönetmelikle belirlenir.
Madde 0036:
13.12.1983 tarihli ve 178 sayılı Maliye Bakanlığının Teşkilat ve Görevleri Hakkında Kanun Hükmünde Kararnameye aşağıdaki ek maddeler eklenmiştir.
Kadro iptal ve ihdası
EK MADDE 27 - Ekli (1) sayılı listede yer alan kadrolar iptal edilerek 190 sayılı Genel Kadro ve Usulü Hakkında Kanun Hükmünde Kararnamenin eki (I) sayılı cetvelin Devlet Su İşleri Genel Müdürlüğü, Karayolları Genel Müdürlüğü, Tarım Reformu Genel Müdürlüğü, Petrol İşleri Genel Müdürlüğü ve Sosyal Hizmetler ve Çocuk Esirgeme Kurumu Genel Müdürlüğüne ait bölümlerinden çıkarılmıştır.
Ekli (2) sayılı listede yer alan kadrolar ihdas edilerek 190 sayılı Kanun Hükmünde Kararnamenin eki (I) sayılı cetvelin Maliye Bakanlığına ve birinci fıkrada belirtilen genel müdürlüklere ait bölümlerine eklenmiştir.
(1) SAYILI LİSTE
KURUMU: DEVLET SU İŞLERİ GENEL MÜDÜRLÜĞÜ
TEŞKİLATI: MERKEZ
İPTAL EDİLEN KADROLARIN
SINIFI	UNVANI	KADRO
DERECESİ	SERBEST
KADRO
ADEDİ	TOPLAM
AH	Avukat	1	8	8
2	1	1
3	1	1
4	3	3
5	1	1
7	8	8
8	1	1
TOPLAM		23	23
KURUMU: DEVLET SU İŞLERİ GENEL MÜDÜRLÜĞÜ
TEŞKİLATI: TAŞRA
İPTAL EDİLEN KADROLARIN
SINIFI	UNVANI	KADRO
DERECESİ	SERBEST
KADRO
ADEDİ	TOPLAM
AH	Avukat	1	34	34
2	7	7
3	11	11
4	5	5
5	12	12
6	1	1
7	14	14
TOPLAM		84	84
KURUMU: KARAYOLLARI GENEL MÜDÜRLÜĞÜ
TEŞKİLATI: MERKEZ
İPTAL EDİLEN KADROLARIN
SINIFI	UNVANI	KADRO
DERECESİ	SERBEST
KADRO
ADEDİ	TOPLAM
AH	Avukat	1	9	9
2	2	2
3	6	6
4	2	2
5	1	1
TOPLAM		20	20
KURUMU: KARAYOLLARI GENEL MÜDÜRLÜĞÜ
TEŞKİLATI: TAŞRA
İPTAL EDİLEN KADROLARIN
SINIFI	UNVANI	KADRO
DERECESİ	SERBEST
KADRO
ADEDİ	TOPLAM
AH	Avukat	1	34	34
2	5	5
3	4	4
4	2	2
5	4	4
6	9	9
TOPLAM		58	58
KURUMU: TARIM REFORMU GENEL MÜDÜRLÜĞÜ
TEŞKİLATI: MERKEZ
İPTAL EDİLEN KADROLARIN
SINIFI	UNVANI	KADRO
DERECESİ	SERBEST
KADRO
ADEDİ	TOPLAM
AH	Avukat	1	1	1
2	1	1
4	1	1
6	1	1
7	1	1
TOPLAM		5	5
KURUMU: TARIM REFORMU GENEL MÜDÜRLÜĞÜ
TEŞKİLATI: TAŞRA
İPTAL EDİLEN KADROLARIN
SINIFI	UNVANI	KADRO
DERECESİ	SERBEST
KADRO
ADEDİ	TOPLAM
AH	Avukat	1	3	3
6	7	7
7	1	1
TOPLAM		11	11
KURUMU: PETROL İŞLERİ GENEL MÜDÜRLÜĞÜ
TEŞKİLATI: MERKEZ
İPTAL EDİLEN KADROLARIN
SINIFI	UNVANI	KADRO
DERECESİ	SERBEST
KADRO
ADEDİ	TOPLAM
AH	Avukat	1	1	1
6	1	1
TOPLAM		2	2
KURUMU: SOSYAL HİZMETLER VE ÇOCUK ESİRGEME KURUMU GENEL MÜDÜRLÜĞÜ
TEŞKİLATI: MERKEZ
İPTAL EDİLEN KADROLARIN
SINIFI	UNVANI	KADRO
DERECESİ	SERBEST
KADRO
ADEDİ	TOPLAM
AH	Avukat	1	3	3
2	4	4
3	3	3
5	7	7
TOPLAM		17	17
KURUMU: SOSYAL HİZMETLER VE ÇOCUK ESİRGEME KURUMU GENEL MÜDÜRLÜĞÜ
TEŞKİLATI: TAŞRA
İPTAL EDİLEN KADROLARIN
SINIFI	UNVANI	KADRO
DERECESİ	SERBEST
KADRO
ADEDİ	TOPLAM
AH	Avukat	1	4	4
2	2	2
3	4	4
4	2	2
5	6	6
6	3	3
TOPLAM		21	21
(2) SAYILI LİSTE
KURUMU: DEVLET SU İŞLERİ GENEL MÜDÜRLÜĞÜ
TEŞKİLATI: MERKEZ
İHDAS EDİLEN KADROLARIN
SINIFI	UNVANI	DERECESİ	SERBEST
KADRO
ADEDİ	TUTULU
KADRO
ADEDİ	TOPLAM
GİH	Hukuk Müşaviri	1	6	-	6
3	1	-	1
TOPLAM		7	-	7
KURUMU: KARAYOLLARI GENEL MÜDÜRLÜĞÜ
TEŞKİLATI: MERKEZ
İHDAS EDİLEN KADROLARIN
SINIFI	UNVANI	DERECESİ	SERBEST
KADRO
ADEDİ	TUTULU
KADRO
ADEDİ	TOPLAM
GİH	Hukuk Müşaviri	1	6	-	6
3	2	-	2
TOPLAM		8	-	8
KURUMU: TARIM REFORMU GENEL MÜDÜRLÜĞÜ
TEŞKİLATI: MERKEZ
İHDAS EDİLEN KADROLARIN
SINIFI	UNVANI	DERECESİ	SERBEST
KADRO
ADEDİ	TUTULU
KADRO
ADEDİ	TOPLAM
GİH	Hukuk Müşaviri	1	1	-	1
3	1	-	1
TOPLAM		2	-	2
KURUMU: PETROL İŞLERİ GENEL MÜDÜRLÜĞÜ
TEŞKİLATI: MERKEZ
İHDAS EDİLEN KADROLARIN
SINIFI	UNVANI	DERECESİ	SERBEST
KADRO
ADEDİ	TUTULU
KADRO
ADEDİ	TOPLAM
GİH	Hukuk Müşaviri	1	1	-	1
TOPLAM		1	-	1
KURUMU: SOSYAL HİZMETLER VE ÇOCUK ESİRGEME KURUMU GENEL MÜDÜRLÜĞÜ
TEŞKİLATI: MERKEZ
İHDAS EDİLEN KADROLARIN
SINIFI	UNVANI	DERECESİ	SERBEST
KADRO
ADEDİ	TUTULU
KADRO
ADEDİ	TOPLAM
GİH	Hukuk Müşaviri	1	2	-	2
2	2	-	2
TOPLAM		4	-	4
KURUMU: MALİYE BAKANLIĞI
TEŞKİLATI: TAŞRA
İHDAS EDİLEN KADROLARIN
SINIFI	UNVANI	DERECESİ	SERBEST
KADRO
ADEDİ	TUTULU
KADRO
ADEDİ	TOPLAM
AH	Müşavir Hazine Avukatı	1	70	-	70
2	18	-	18
Hazine Avukatı	3	25	-	25
4	15	-	15
5	38	-	38
6	60	-	60
7	15	-	15
TOPLAM		241	-	241
KURUMU: MALİYE BAKANLIĞI
TEŞKİLATI: MERKEZ
İHDAS EDİLEN KADROLARIN
SINIFI	UNVANI	DERECESİ	SERBEST
KADRO
ADEDİ	TUTULU
KADRO
ADEDİ	TOPLAM
GİH	Daire Başkanı	1	4	-	4
Şube Müdürü	1	3	-	3
TOPLAM		7	-	7
Genel bütçe kapsamına alınan genel müdürlüklerdeki avukatlar
EK MADDE 28 - Devlet Su İşleri Genel Müdürlüğü, Karayolları Genel Müdürlüğü, Tarım Reformu Genel Müdürlüğü, Petrol İşleri Genel Müdürlüğü ve Sosyal Hizmetler ve Çocuk Esirgeme Kurumu Genel Müdürlüğünün taşra teşkilatı kadrolarında görev yapan avukatlar, işgal ettikleri kadro derecelerine göre, bulundukları yer muhakemat müdürlüklerinde ek 27 nci maddeyle ihdas edilen hazine avukatı unvanlı kadrolara atanmış sayılır.
Birinci fıkrada belirtilen genel müdürlüklerin merkez teşkilatı kadrolarında görev yapan avukatlardan idarelerince uygun görülenler ek 27 nci maddeyle ihdas edilen veya mevcut boş hukuk müşavirliği kadrolarına onbeş gün içinde atanır. Bu süre içerisinde hukuk müşavirliği kadrosuna atanmayanlar süre sonunda işgal ettikleri kadro derecelerine göre, bulundukları yer muhakemat müdürlüklerinde ek 27 nci maddeyle ihdas edilen hazine avukatı unvanlı kadrolara atanmış sayılır.
Bu madde hükmüne göre atananların, atandıkları kadroların aylık, ek gösterge, sözleşme ücreti, bir aya isabet eden ikramiye tutarı, her türlü zam ve tazminatları ile fazla mesai ücreti ve avukatlık vekalet ücreti hariç diğer mali hakları toplam net tutarının, atandıkları tarih itibarıyla eski kadrolarına ilişkin olarak en son ayda aldıkları aylık, ek gösterge, sözleşme ücreti, bir aya isabet eden ikramiye tutarı, her türlü zam ve tazminatları ile fazla mesai ücreti ve avukatlık vekalet ücreti hariç diğer mali hakları toplam net tutarından az olması halinde, aradaki fark, atandıkları kadrolarda kaldıkları sürece, herhangi bir vergi ve kesintiye tabi tutulmaksızın ve farklılık giderilinceye kadar kendilerine tazminat olarak ödenir.
Birinci fıkrada belirtilen genel müdürlüklerde, bu madde ile hazine avukatı olarak atananlara öncelik verilmek suretiyle, Başhukuk Müşavirliği ve Muhakemat Genel Müdürlüğünce yeterli sayıda hazine avukatı görevlendirilebilir. Görevlendirilecek avukatların çalışma usül ve esasları Bakanlık ve anılan genel müdürlüklerce müştereken belirlenir.
Birinci fıkrada belirtilen genel müdürlüklerin taraf olduğu derdest dava ve icra dosyaları bu maddenin yayımlanmasını izleyen üç ay içerisinde, davanın görüldüğü ve icra takibinin yapıldığı illerdeki muhakemat müdürlüklerine devredilir. Bu şekilde devredilen dava ve icra takipleriyle ilgili olarak yapılmış her türlü işlem 01.01.2006 tarihinden itibaren geçerli olmak üzere Hazine adına yapılmış sayılır.
Madde 0037:
13.12.1983 tarihli ve 190 sayılı Genel Kadro ve Usulü Hakkında Kanun Hükmünde Kararnamenin 2 nci ve 4 üncü maddelerinin (a) bentlerinde geçen Genel ve katma bütçeli kuruluşlarla ibareleri Genel bütçe kapsamındaki kamu idareleri, 5018 sayılı Kamu Mali Yönetimi ve Kontrol Kanununa ekli (II) sayılı cetvelde yer alan özel bütçeli idareler ve (IV) sayılı cetvelde yer alan sosyal güvenlik kurumları ile, 2 nci maddesinin (c) bendinde yer alan genel veya katma bütçelerin ibaresi genel bütçenin şeklinde değiştirilmiş; 11 inci maddesine aşağıdaki bent eklenmiştir.
d) Vize edilmiş sürekli işçi kadrolarından boş olanların açıktan atama amacıyla kullanılması, Devlet Personel Başkanlığının görüşü üzerine Maliye Bakanlığının iznine tabidir. Bu kadroların boş olanlarından Maliye Bakanlığı ve Devlet Personel Başkanlığınca uygun görülenler Başbakan onayı ile iptal edilir.
190 sayılı Genel Kadro ve Usulü Hakkında Kanun Hükmünde Kararnamenin eki (I) sayılı Cetvelin, Gelir İdaresi Başkanlığı Bölümünün, Merkez Teşkilatında yer alan Gelir İdaresi Başkanı Yardımcısı unvanının serbest kadro adedi ile toplam kadro adedi 5 olarak değiştirilmiştir.
Madde 0038:
190 sayılı Genel Kadro ve Usulü Hakkında Kanun Hükmünde Kararnameye aşağıdaki ek madde eklenmiştir.
Açıktan ve nakil suretiyle atama sayıları
EK MADDE 7 - 2 nci maddede belirtilen kamu idare, kurum ve kuruluşlarının serbest memur kadrolarına yapabilecekleri açıktan atama sayıları ve diğer kamu idare, kurum ve kuruluşlarından yapabilecekleri nakil sayıları toplamı ile bu toplam sayıdan istisna tutulacak atamalar, merkezi yönetim bütçe kanununda gösterilir. Açıktan ve nakil suretiyle atama ihtiyacı duyan kamu idare, kurum ve kuruluşları, izleyen yıla ait taleplerini gerekçeleri ile birlikte her yıl Ağustos ayı sonuna kadar Maliye Bakanlığına bildirir. Merkezi yönetim bütçe kanununda belirtilen toplam sayının kamu idare, kurum ve kuruluşları itibarıyla dağılımı, kullanımı ve diğer hususlar Devlet Personel Başkanlığının bağlı olduğu Bakan ile Maliye Bakanının birlikte teklifi üzerine Başbakan onayı ile belirlenir.
Madde 0039:
190 sayılı Genel Kadro ve Usulü Hakkında Kanun Hükmünde Kararnameye aşağıdaki geçici maddeler eklenmiştir.
Kapsama yeni giren idareler
GEÇİCİ MADDE 10 - Kapsama yeni giren kamu idare, kurum ve kuruluşları mevcut kadrolarını 31.12.2007 tarihine kadar bu Kanun Hükmünde Kararnameye uygun hale getirir. Tabi olduğu cetveli değişen kamu idare, kurum ve kuruluşları, hiçbir işleme gerek kalmaksızın mevcut cetvellerden çıkarılmış ve ilgili cetvellere eklenmiş sayılır.
2006 yılında kadroların kullanımına ilişkin hususlar
GEÇİCİ MADDE 11 - 2006 yılında, genel bütçe kapsamındaki kamu idareleri ile 5018 sayılı Kanuna ekli (II) sayılı cetvelde yer alan idarelerin, açıktan atama izni aranmaksızın boş kadrolarına (işçi kadroları hariç) yapacakları açıktan atama sayıları ile genel yönetim kapsamındaki kamu idarelerinden bu kadrolara yapacakları nakil sayıları toplamı, bu idarelerin 2005 yılında emeklilik, ölüm, istifa ve nakil sonucu ayrılan personel sayısının yüzde seksenini aşamaz. Araştırma görevlisi kadrolarına yapılacak atama sayısı ise 2005 yılında ayrılan (TUS ve DUS eğitiminden ayrılanlar hariç) araştırma görevlilerinin yüzde yüzünü aşamaz. Bu sınırlar içinde personel ihtiyacını karşılayamayacak idareler için ilave yirmibirbin adet açıktan atama izni verilebilir. Söz konusu ilave sayının kurum ve kuruluşlar itibarıyla dağılımı, gerekli görülmesi halinde bu toplam sayının bir kısmının rezerv tutulması ve kullanımı ile diğer hususlar Devlet Personel Başkanlığının bağlı olduğu Bakan ile Maliye Bakanının müşterek önerisi üzerine Başbakan onayı ile belirlenir.
Hakimlik ve savcılık meslekleri ile bu meslekten sayılan görevlere, Tıpta Uzmanlık Tüzüğü uyarınca araştırma görevlisi veya asistan kadrolarına, yükseköğretim kurumları öğretim üyeliklerine, 3713 sayılı Terörle Mücadele Kanununun ek 1 inci maddesi ve 2828 sayılı Sosyal Hizmetler ve Çocuk Esirgeme Kurumu Kanununun ek 1 inci maddesi uyarınca yapılacak atamalar, 926 sayılı Türk Silahlı Kuvvetleri Personel Kanunu kapsamında veya diğer ilgili mevzuata göre yapılacak askeri personel atamaları, emniyet hizmetleri sınıfında bulunan kadrolara yapılacak atamalar, 4046 sayılı Özelleştirme Uygulamaları Hakkında Kanunun 22 nci maddesi ile 406 sayılı Telgraf ve Telefon Kanununun ek 29 uncu maddesi uyarınca yapılacak personel nakilleri, 22.12.2005 tarihli ve 5436 sayılı Kanun uyarınca ihdas edilen iç denetçi ve mali hizmetler uzmanı kadrolarına yapılacak atamalar ile halen Bezm-i Alem Valide Sultan Vakıf Gureba Hastanesinde çalışan ve Sağlık Bakanlığı kadrolarında bulunan personelin Vakıflar Genel Müdürlüğü kadrolarına nakilleri, birinci fıkrada yer alan sınırlamalara tabi değildir.
Birinci fıkra kapsamında 657 sayılı Devlet Memurları Kanununun 59 uncu ve 92 nci maddeleri uyarınca yapılacak açıktan atamalar için Devlet Personel Başkanlığından izin alınması zorunludur.
5018 sayılı Kanuna ekli (IV) sayılı cetvelde yer alan kurumların ve (II) sayılı cetvelde yer almayan özel bütçeli idarelerin, döner sermayelerin, kefalet sandıklarının serbest memur kadrolarına yapacakları açıktan atama sayıları ile diğer kamu idare ve kurumlarından yapacakları memur nakil sayıları toplamı (4046 sayılı Kanunun 22 nci maddesi ile 406 sayılı Kanunun ek 29 uncu maddesi uyarınca yapılacak personel nakilleri hariç) ile bunların kullanımı ve diğer hususları belirlemeye Maliye Bakanlığı yetkilidir.
Madde 0040:
08.06.1984 tarihli ve 227 sayılı Vakıflar Genel Müdürlüğünün Teşkilat ve Görevleri Hakkında Kanun Hükmünde Kararnameye aşağıdaki ek madde eklenmiştir.
Ek ödeme
EK MADDE 4 - Bezm-i Alem Valide Sultan Vakıf Gureba Hastanesi personelinin katkısıyla elde edilen döner sermaye gelirlerinden bu birimde çalışan memurlara; hizmet sunum şartları, personelin unvanı, görevi, çalışma şartları ve süresi, hizmete katkısı, performansı, serbest çalışıp çalışmaması ile muayene, ameliyat, anestezi, girişimsel işlemler ve özellik arz eden riskli bölümlerde çalışma gibi unsurlar esas alınmak suretiyle, Sağlık Bakanlığına bağlı sağlık kurumlarında unvanlara göre uygulanan tavan ödeme miktarları aşılmamak kaydıyla, Sağlık Bakanlığı personeli için tespit edilen esas ve usüller de dikkate alınarak Vakıflar Meclisince belirlenecek esas, usül ve oranda ödeme yapılabilir. Bu şekilde yapılacak ödeme, cari yılda elde edilen döner sermaye gelirinin yüzde ellisini geçemez.
Madde 0041:
Vakıflar Genel Müdürlüğünün Teşkilat ve Görevleri Hakkında Kanun Hükmünde Kararnameye aşağıdaki geçici madde eklenmiştir.
Fark tazminatından faydalanma
GEÇİCİ MADDE 8 - Bezm-i Alem Valide Sultan Vakıf Gureba Hastanesinde çalışan personelin, Sağlık Bakanlığından Vakıflar Genel Müdürlüğü kadrolarına naklen atanmalarını müteakip 06.01.2005 tarihli ve 5283 sayılı Kanunun 5 inci maddesinin altıncı fıkrasında yer alan hükümlerden anılan Kanundaki devir tarihi esas alınmak suretiyle yararlandırılmasına devam olunur.
Madde 0042:
04.04.1988 tarihli ve 320 sayılı Milli Piyango İdaresi Genel Müdürlüğü Kuruluş ve Görevleri Hakkında Kanun Hükmünde Kararnameye aşağıdaki geçici madde eklenmiştir.
Mevcut işletim sözleşmesinin geçerliliği
GEÇİCİ MADDE 6 - İdarenin şans oyunlarına ilişkin mevcut işletim sözleşmesinin geçerliliği, İdarenin devralma hükümleri saklı kalmak kaydıyla, şans oyunlarının lisans hakkını yapılan özelleştirme ihalesi sonucu devir alan kuruluşun faaliyete geçiş tarihine kadar veya sistemin işletimi konusunda yeni bir ihale kararı alınıp sonuçlanıncaya kadar devam eder.
Madde 0043:
27.06.1989 tarihli ve 375 sayılı Kanun Hükmünde Kararnamenin ek 3 üncü maddesinin birinci fıkrasına uzman jandarma ve uzman erbaşlara, ibaresinden sonra gelmek üzere kamu iktisadi teşebbüsleri ve bağlı ortaklıklarda 399 sayılı Kanun Hükmünde Kararnameye ekli (I) sayılı cetvelde gösterilen kadrolar dışında 657 sayılı Kanun hükümlerine göre aylık alan memurlara, ibaresi eklenmiş, üçüncü fıkrasında yer alan kamu bankalarına ibaresi bankalara şeklinde değiştirilmiştir.
Madde 0044:
Bu Kanunun;
a. 30 uncu maddesiyle 5436 sayılı Kanuna eklenen geçici 5 inci madde 01.01.2005 tarihinden geçerli olmak üzere yayımı tarihinde,
b. 4 üncü, 9 uncu, 19 uncu ve 43 üncü maddeleri 01.01.2006 tarihinden geçerli olmak üzere yayımı tarihinde,
c. 42 nci maddesi ve 30 uncu maddesiyle 5436 sayılı Kanuna eklenen geçici 4 üncü madde 01.03.2006 tarihinden geçerli olmak üzere yayımı tarihinde,
ç. 1 inci maddesi 01.04.2006 tarihinden geçerli olmak üzere yayımı tarihinde,
d. 33 üncü maddesinin (a) fıkrası 20.05.2006 tarihinden geçerli olmak üzere yayımı tarihinde,
e. 5 inci maddesinin (a) fıkrası 01.06.2006 tarihinden geçerli olmak üzere yayımı tarihinde,
f. 36 ncı maddesi ile 178 sayılı Kanun Hükmünde Kararnameye eklenen ek 27 nci maddenin birinci fıkrası yayımını izleyen onbeşinci günde,
g. 24 üncü ve 40 ıncı maddeleri 01.01.2007 tarihinde,
h. Diğer hükümleri yayımı tarihinde,
yürürlüğe girer.
Madde 0045:
Bu Kanun hükümlerini Bakanlar Kurulu yürütür.
Yükleyen: yasinuzunoglu
