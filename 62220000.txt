6222 sayılı Sporda Şiddet ve Düzensizliğin Önlenmesine Dair Kanun
Yayımlandığı Resmî Gazete Tarihi: 14.04.2011
Yayımlandığı Resmî Gazete Sayısı: 27905
Kabul Tarihi	31.03.2011
BİRİNCİ BÖLÜM
Amaç, Kapsam ve Tanımlar
Madde 0001 : Amaç
(1) Bu Kanunun amacı; müsabaka öncesinde, esnasında veya sonrasında spor alanları ile bunların çevresinde, taraftarların sürekli veya geçici olarak gruplar halinde bulundukları yerlerde veya müsabakanın yapılacağı yere gidiş ve geliş güzergâhlarında şiddet ve düzensizliğin önlenmesidir.
Madde 0002 : Kapsam
(1) Bu Kanun; müsabaka öncesinde, esnasında veya sonrasında, spor alanları ile bunların çevresinde, taraftarların sürekli veya geçici olarak gruplar halinde bulundukları yerlerde veya müsabakanın yapılacağı yere gidiş ve geliş güzergâhlarında, takımların kamp yaptığı yerlerde uygulanacak güvenlik önlemlerini, şike, teşvik primi ve diğer yasak fiil ve davranışları, bunlara uygulanacak yaptırımları, spor kulüplerinin, spor kulübü yöneticilerinin, sporcularının ve diğer görevlilerinin, genel kolluk veya özel güvenlik görevlilerinin, hakemlerin, taraftarların, taraftar derneklerinin, taraftar temsilcilerinin, spor federasyonlarının, yazılı veya görsel ya da işitsel kitle iletişim kuruluşları ile mensuplarının ve diğer ilgili kişi ve kurumların spor müsabakalarında şiddet ve düzensizliğin önlenmesine ilişkin hususlardaki görev ve sorumluluklarını kapsar.
Madde 0003 : Tanımlar
(1) Bu Kanunun uygulanmasında;
a) Federasyonlar: Gençlik ve Spor Bakanlığı bünyesinde faaliyet gösteren federasyonları, bağımsız spor federasyonlarını ve Türkiye Futbol Federasyonunu,
b)  (Bent 12.07.2019 tarih ve 30829 sayılı Resmi Gazetede yayımlanan 7182 Sayılı Kanunun 1. maddesi ile Değişmiştir.) Bakanlık: Gençlik ve Spor Bakanlığını,
c) İl spor güvenlik kurulu: Her ilde oluşturulan spor güvenlik kurulunu,
ç) İlçe spor güvenlik kurulu: Spor kulübü bulunan ilçelerde oluşturulan spor güvenlik kurulunu,
d) Merkezi spor güvenlik birimi: Emniyet Genel Müdürlüğü bünyesinde kurulan ilgili birimi,
e) Müsabaka güvenlik amiri ve yardımcısı: Spor alanlarında güvenliğin sağlanması amacıyla mülki idare amiri tarafından görevlendirilmiş kolluk amirini ve yardımcılarını,
f)  (Bent 12.07.2019 tarih ve 30829 sayılı Resmi Gazetede yayımlanan 7182 Sayılı Kanunun 1. maddesi ile Değişmiştir.) Müsabaka alanı: Spor müsabakalarının yapıldığı alanlarda müsabakanın yapıldığı yer ile sporculara ve görevlilere tahsis edilmiş yerleri,
g) Spor alanı: Spor müsabakalarının veya antrenmanların gerçekleştirildiği alanlar ile seyircilere ait seyir alanları,özel seyir alanları, sporculara ait soyunma odası ve bu Kanunun uygulanması kapsamında spor yapmaya elverişli alanları,müsabaka öncesinde, esnasında veya sonrasında taraftarların sürekli veya geçici olarak gruplar hâlinde toplandıkları yerleri, müsabakanın yapılacağı yere gidiş ve geliş güzergâhları, takım veya taraftarların toplu olarak seyahat ettikleri araçları ya da takımların kamp yaptığı yerleri,
ğ) Spor güvenlik birimi: Sorumluluk alanlarına göre il ve ilçe emniyet müdürlükleri veya jandarma komutanlıkları tarafından kurulan ilgili birimi,
h)  (Bent 26.04.2022 tarih ve 31821 sayılı Resmi Gazetede yayımlanan 7405 Sayılı Kanunun 56. Maddesi ile Değişmiştir.) Spor kulübü: Bakanlık ve spor federasyonlarının faaliyetlerine katılmak amacıyla Bakanlığa tescilini yaptıran özel hukuk tüzel kişilerini,
ı) Spor müsabakası: Federasyonların düzenlediği veya düzenlenmesine izin verdiği ya da katkıda bulunduğu her türlü sportif karşılaşma ve yarışmayı,
i) Taraftar derneği: Her ne ad altında olursa olsun, bir spor kulübünü desteklemek amacıyla kurulan derneği,
j) Taraftardan sorumlu kulüp temsilcisi: Spor kulüplerinin yönetim kurulu üyeleri arasından belirledikleri kişiyi,
k) (Bent 12.07.2019 tarih ve 30829 sayılı Resmi Gazetede yayımlanan 7182 Sayılı Kanunun 1. maddesi ile Eklenmiştir) Stat güvenliğinden sorumlu yönetim kurulu üyesi: Spor kulüplerinin yönetim kurulu üyeleri arasından belirledikleri kişiyi,
l) (Bent 12.07.2019 tarih ve 30829 sayılı Resmi Gazetede yayımlanan 7182 Sayılı Kanunun 1. maddesi ile Eklenmiştir) Seyir alanı: Spor müsabakalarının yapıldığı alanlarda seyircilere tahsis edilmiş yerleri,
m) (Bent 12.07.2019 tarih ve 30829 sayılı Resmi Gazetede yayımlanan 7182 Sayılı Kanunun 1. maddesi ile Eklenmiştir) Özel seyir alanı: Seyircilerin müsabakayı dijital ortamda seyretmeleri amacıyla il ve ilçe spor güvenlik kurulları tarafından belirlenen, müsabaka alanı dışındaki geçici yerleri,
n) (Bent 12.07.2019 tarih ve 30829 sayılı Resmi Gazetede yayımlanan 7182 Sayılı Kanunun 1. maddesi ile Eklenmiştir) Antrenman alanı: Takımların müsabakaya hazırlık çalışmalarını yaptıkları alanları,
o) (Bent 12.07.2019 tarih ve 30829 sayılı Resmi Gazetede yayımlanan 7182 Sayılı Kanunun 1. maddesi ile Eklenmiştir) Bilet: Elektronik bileti veya sahibine spor müsabakasına giriş hakkı veren belgeyi,
ifade eder.
(1) 12.07.2019 Tarih ve 30829 Sayılı Resmi Gazetede Yayımlanan 7182 Sayılı Kanun ile birinci fıkrasının (a) bendinde yer alan Genel Müdürlüğü ibaresi Bakanlığı şeklinde, (e) bendine güvenlik amiri ibaresinden sonra gelmek üzere ve yardımcısı ibaresi, kolluk amirini ibaresinden sonra gelmek üzere ve yardımcılarını ibaresi eklenmiş,(g) bendine seyir alanları, ibaresinden sonra gelmek üzere özel seyir alanları, ibaresi, elverişli alanları, ibaresinden sonra gelmek üzere müsabaka öncesinde, esnasında veya sonrasında taraftarların sürekli veya geçici olarak gruplar hâlinde toplandıkları yerleri, müsabakanın yapılacağı yere gidiş ve geliş güzergâhları, takım veya taraftarların toplu olarak seyahat ettikleri araçları ya da takımların kamp yaptığı yerleri, ibaresi eklenmiştir.
İKİNCİ BÖLÜM
Genel Hükümler
Madde 0004 : İl ve ilçe spor güvenlik kurullarının oluşturulması
(1) İl spor güvenlik kurulu, vali veya görevlendireceği vali yardımcısının başkanlığında, belediye başkanlığı, il jandarma komutanlığı, il emniyet müdürlüğü, gençlik ve spor il müdürlüğü, il sağlık müdürlüğü, il milli eğitim müdürlüğü, ilgili federasyon ve amatör spor kulüpleri konfederasyon temsilcileri, vali tarafından belirlenecek bir hukukçu ile farklı spor kulüplerine mensup stat güvenliğinden sorumlu yönetim kurulu üyesi ve gerekli görüldüğünde davet edilecek basın kuruluşlarının ve ilgili kamu kuruluşlarının temsilcilerinden oluşur.
(2) İlçe spor güvenlik kurulu, kaymakam başkanlığında il spor güvenlik kurulunda yer alan kurum ve kuruluşların ilçedeki temsilcileri ve kaymakam tarafından belirlenecek bir hukukçu ile varsa farklı spor kulüplerine mensup stat güvenliğinden sorumlu yönetim kurulu üyesi ve gerekli görüldüğünde davet edilecek basın kuruluşlarının ve ilgili kamu kuruluşlarının temsilcilerinden oluşur.
(1) 12.07.2019 Tarih ve 30829 Sayılı Resmi Gazetede Yayımlanan 7182 Sayılı Kanun ile birinci ve ikinci fıkralarında yer alan taraftardan sorumlu kulüp temsilcisi olan en az iki yönetici ibareleri stat güvenliğinden sorumlu yönetim kurulu üyesi şeklinde değiştirilmiştir.
Madde 0005 : Müsabaka ve seyir alanlarının güvenlik ve düzenine ilişkin tedbirler
(1) Ev sahibi spor kulüpleri;
a) Spor alanlarında sağlık ve güvenliğe,
b) Müsabakanın yapılacağı yerde konuk takım seyircilerine bağımsız bir bölüm ayırmak ve taraftarlar arasında temas olmamasını sağlamaya yönelik olarak, ilgili spor federasyonları ve uluslararası spor federasyonları tarafından belirlenen önlemleri almakla yükümlüdür.
(2) Spor kulüpleri, müsabakanın güvenliğini sağlamak amacıyla il veya ilçe spor güvenlik kurullarının kendileriyle ilgili olarak aldığı kararları yerine getirmekle yükümlüdür.
(3) Birinci ve ikinci fıkralar kapsamındaki yükümlülüklerin yerine getirilmesi amacıyla özellikle;
a) Müsabaka ve seyir alanlarına, seyri engellemeyecek şekilde ve federasyonun bağlı olduğu uluslararası federasyonun talimatlarına uygun olarak seyirci ile müsabakanın yapıldığı yer arasına tel, duvar, bariyer ve benzeri fizikî engeller konulabilir.
b) Fizikî engeller, ilgili spor güvenlik biriminin görüşü alınarak, il veya ilçe spor güvenlik kurullarının kararı ile kaldırılabilir.
c) Seyir alanlarında, çocuklar ve engellilerin müsabakaları izleyebilmeleri için durumlarına uygun yerler tahsis edilir.
ç)  (Bent 12.07.2019 tarih ve 30829 sayılı Resmi Gazetede yayımlanan 7182 Sayılı Kanunun 3. maddesi ile Değişmiştir.) Seyir alanlarında seyircilerin oturma yerleri numaralandırılır. Bilet satışları koltuk numarasıyla ilişkilendirilerek yapılır. Seyircilerin ayakta seyredebileceği şekilde düzenlenmiş numaralı alanla ilişkilendirmek suretiyle de bilet satışı yapılabilir. Bu uygulamaya, ilgili federasyon ve İçişleri Bakanlığının görüşü alınarak Bakanlıkça karar verilir. Seyir alanlarına kapasitenin üzerinde veya biletsiz seyirci alınamaz.
(4)  (Cümle 12.07.2019 tarih ve 30829 sayılı Resmi Gazetede yayımlanan 7182 Sayılı Kanun ile Değişmiştir.) Futbol dalında en üst lig ile bir altındaki ligde seyir alanlarına girişi sağlayacak biletler, elektronik sistem üzerinden usul ve esasları Hazine ve Maliye Bakanlığınca belirlenen şekilde elektronik olarak oluşturulur. Bilet satın almak isteyen kişilerle ilgili olarak, üzerinde adı, soyadı, Türkiye Cumhuriyeti kimlik numarası ve fotoğrafı olan bir elektronik kart oluşturulur. Kişinin yabancı olması halinde kart üzerinde Türkiye Cumhuriyeti kimlik numarası yerine uyruğu olduğu devletin adı ile Türkiye'ye giriş yaptığı pasaportun seri numarası kaydedilir. Bilet satışları kişilere özgü elektronik kart üzerinden yapılabilir. Spor müsabakalarına, kişi ancak adına düzenlenen elektronik kart ile izleyici olarak girebilir. Spor müsabakasına izleyici olarak girecek kişilerin kontrolünü ev sahibi kulüp yapmakla yükümlüdür. Bu yükümlülük ev sahibi olmayan müsabakalarda, müsabakaya katılan her iki kulüp; milli müsabakalarda ise, ilgili federasyon tarafından yerine getirilir.
(5) Müsabaka ve seyir alanlarında; güvenliğin sağlanması ve bu Kanuna aykırı davrananların tespiti amacıyla, gerekli teknik donanımlar kurulur. Kameralar ve benzeri teknik donanımların yerleştirilecekleri yerler ve sayıları il veya ilçe spor güvenlik kurulları tarafından belirlenir.
(6)  (Fıkra 12.07.2019 tarih ve 30829 sayılı Resmi Gazetede yayımlanan 7182 Sayılı Kanun ile Değişmiştir.) Futbol dalında en üst lig ile bir altındaki ligde bulunan kulüpler, dördüncü ve beşinci fıkralardaki sistemle ilgili teknik donanımları kendi kullanımındaki müsabaka ve seyir alanlarında kurmakla yükümlüdür. Aynı yükümlülükler basketbol, voleybol ve hentbol dallarındaki en üst ligde bulunan kulüplerin kendi kullanımındaki müsabaka ve seyir alanları bakımından da geçerlidir; ancak bu spor dallarında dördüncü fıkrada öngörülen elektronik kart ve elektronik bilete ilişkin hükümlerin uygulanmasına ilgili federasyonun görüşü alınarak Bakanlık tarafından; en üst iki futbol ligi dışındaki liglerde ise Türkiye Futbol Federasyonu tarafından karar verilir.
(7) Futbolda en üst profesyonel lig ve bir altındaki ligde bulunan kulüplerin müsabakalarının yapıldığı müsabaka alanlarında; bu Kanunda sayılan diğer spor branşlarında ise uluslararası spor müsabakalarının yapıldığı müsabaka alanlarında ev sahibi ve misafir takım için ayrı ayrı olmak ve gerektiğinde kullanılmak üzere azami yirmi kişi kapasiteli en az iki tane bekletme odası ile genel kolluk görevlileri ile özel güvenlik görevlilerinin kullanımına açık tutulacak güvenlik kameraları ve anons sistemlerinin yönetildiği yeteri kadar kontrol odasının oluşturulması zorunludur. Kontrol odasında federasyon ve spor kulübü temsilcileri de bulunur. Kayıt altına alınan görüntü ve dokümanların birer örneği, müsabakanın sonunda ilgili spor güvenlik birimine, federasyona ve her iki kulüp temsilcisine verilir.
(8) Dördüncü, beşinci ve yedinci fıkralarda belirtilen güvenlik sistemlerinin ve odalarının giderleri, en üst profesyonel futbol ligi ve bir altındaki ligdeki kulüplerin kendileri tarafından; basketbol, voleybol ve hentbol dalları için ise spor tesisinin kullanım hakkına sahip olan kulüp ya da kuruluş tarafından karşılanır.
(9) Müsabaka ve seyir alanlarında hangi güvenlik sistemi veya teknik donanımın uygulanacağı ilgili federasyonun bağlı olduğu uluslararası spor örgütlerinin düzenlemeleri çerçevesinde yönetmelikle belirlenir.
(10) Müsabaka ve seyir alanları ile çevresinde; bu alanlara sokulması yasak maddelere ve eşyalara, yasak olan davranışlara ve bu alanlarda elektronik takibin yapıldığına ilişkin uyarı levhalarına yer verilir. Bu yükümlülük ilgili müsabaka ve seyir alanı kullanımında olan spor kulübü tarafından yerine getirilir.
(11) Dördüncü fıkrada belirtilen elektronik kart uygulaması ile ilgili olarak;
a) Bilet organizasyonu ve seyircilerin müsabaka alanlarına giriş ve çıkışına ilişkin kontrol ve denetim yetkisi federasyonlara ait olup federasyonlar bu amaçla bünyelerinde merkezi kontrol sistemi oluşturur. Elektronik kart oluşturulmak amacıyla alınacak kişisel bilgiler federasyon bünyesinde oluşturulan merkezi veri tabanında tutulur. Bu veri tabanı Hazine ve Maliye Bakanlığı ve İçişleri Bakanlığı erişimine açıktır.
b) Elektronik kart ile elektronik kart kapsamında satışı gerçekleştirilecek biletlerin basım, satış ve dağıtımına ilişkin yerel uygulamalar kulüpler tarafından, sistem üzerinden merkezi satışları ise ilgili federasyonlar tarafından gerçekleştirilir.(Cümle 12.07.2019 tarih ve 30829 sayılı Resmi Gazetede yayımlanan 7182 Sayılı Kanun ile Eklenmiştir) Spor müsabakaları için ilgili federasyon, spor kulüpleri ve yetkili diğer kişiler tarafından uygun görülen yerler ve görevliler dışında, her ne suretle olursa olsun bilet satışı yapılamaz.
c) (Cümle 12.07.2019 tarih ve 30829 sayılı Resmi Gazetede yayımlanan 7182 Sayılı Kanun ile Eklenmiştir) İlgili federasyonlar elektronik kart almak amacıyla verilen bilgileri, bu Kanun kapsamındaki faaliyet alanıyla sınırlı olarak kulüpler adına paylaşabilir. Paylaşılan bilgiler 24/3/2016 tarihli ve 6698 sayılı Kişisel Verilerin Korunması Kanununa aykırı olarak işlenemez ve kullanılamaz. Elektronik kart bilgilerinin kulüpler adına reklam ve pazarlamasında ilgili federasyonlar yetkilidir. (1) Merkezi pazarlama ve bilet satışından elde edilecek gelirler kulüplere ait olup federasyon ya da yetki verdiği üçüncü kişiler nezdinde oluşacak bu gelirler kamu kurum ve kuruluşlara ilişkin alacaklar ile kulüplerle bankalar arasında yapılan yeniden yapılandırma işlemleri kapsamındaki tüm banka alacakları hariç olmak üzere haczedilemez, devir ve temlik edilemez. Federasyonlar bu fıkra kapsamında belirtilen yetkilerini kısmen veya tamamen üçüncü kişilere devredebilir ve teknik hizmet satın alabilir.
(1) (16.12.2015 Tarih ve 29564 Sayılı Resmi Gazetede Yayımlanan 12/11/2015 tarihli ve E.: 2014/196, K.: 2015/103 sayılı Anayasa Mahkemesi kararı ile iptal edilmiştir ve Aynı Karar ile bendin üçüncü cümlesi, on birinci fıkranın (a) bendinin ikinci cümlesi yönünden iptal edilmiştir.)
(2) 12.07.2019 Tarih ve 30829 Sayılı Resmi Gazetede Yayımlanan 7182 Sayılı Kanun ile maddesinin başlığında, birinci fıkrasının (a) bendinde, üçüncü fıkrasının (a) bendinde, beşinci, dokuzuncu ve onuncu fıkralarında yer alan Spor ibareleri Müsabaka ve seyir şeklinde, üçüncü fıkrasının (c) bendinde yer alan Spor ibaresi Seyir şeklinde, (ç) bendi aşağıdaki şekilde değiştirilmiş, dördüncü fıkrasının birinci cümlesi ile altıncı fıkrası aşağıdaki şekilde, yedinci fıkrasında yer alan yapıldığı spor ibareleri yapıldığı müsabaka şeklinde, onuncu fıkrasında yer alan ilgili spor ibaresi ilgili müsabaka ve seyir şeklinde, onbirinci fıkrasının (a) bendinde yer alan Maliye Bakanlığı ibaresi Hazine ve Maliye Bakanlığı şeklinde değiştirilmiş, (b) bendine aşağıdaki cümle, (c) bendine birinci cümlesinden önce gelmek üzere aşağıdaki cümleler, aynı bende ilişkin alacaklar ibaresinden sonra gelmek üzere ile kulüplerle bankalar arasında yapılan yeniden yapılandırma işlemleri kapsamındaki tüm banka alacakları ibaresi ve devredebilir ibaresinden sonra gelmek üzere ve teknik hizmet satın alabilir ibaresi eklenmiştir.
Madde 0006 : Müsabaka, antrenman ve seyir alanlarının güvenliği
(1) Profesyonel spor dallarında yapılan müsabakalara katılanlar ile basketbol en üst ligindeki spor kulüpleri, genel kolluk ile birlikte görev yapmak üzere güvenliği sağlamaya yetecek sayıdaki özel güvenlik görevlilerini müsabaka öncesinden müsabakanın tamamlanıp seyirci ve sporcuların tahliyesine kadar geçecek dönem içerisinde, müsabakanın yapılacağı yerde bulundurmakla ve müsabaka, antrenman ve seyir alanlarının güvenliğini sağlamakla yükümlüdür.
(2) Spor kulüpleri, özel güvenlik görevlileri dışında müsabakalarda seyirci sağlığını ve emniyetini ilgilendiren konularda çalıştırmak üzere ayrıca kulüp görevlileri bulundurmakla yükümlüdür.
(3)  (Fıkra 12.07.2019 tarih ve 30829 sayılı Resmi Gazetede yayımlanan 7182 Sayılı Kanun ile Değişmiştir.) Federasyonlar ve spor kulüpleri, bu Kanunda yer alan yükümlülüklerini yerine getirmek amacıyla özel güvenlik hizmeti satın alabilir. Müsabakada görevlendirilecek özel güvenlik görevlilerinin kimlik bilgileri müsabakanın başlangıç saatinden en geç kırk sekiz saat önce ilgili kolluk birimine bildirilir. En üst profesyonel futbol ligi kulüplerinin müsabakalarında güvenliğin sağlanması amacıyla genel kolluk görevlilerinden, görevde olmayanlar da görevlendirilebilir. Bu görevlendirme, ilgili kulübün başvurusu ve federasyonun talebi üzerine, müsabakanın yapılacağı yerdeki yetkili kolluk birimince yapılır. Bu kolluk görevlilerine, görevlendirildikleri müsabaka ile sınırlı olarak günlük harcırah miktarının üç katı kadar ödeme yapılır. Müsabaka güvenlik amirleri ile yardımcılarına federasyon temsilcisine ödenen miktar kadar ödeme yapılır. Gözlemci kolluk görevlilerine ise seyahat ve konaklama giderleri ile günlük harcırah üç katı olarak ödenir. Bu miktar, federasyon tarafından doğrudan kolluk görevlilerinin hesabına yatırılır. Federasyon ödeyeceği para miktarı ile müsabakada görevli genel kolluğa verilen kumanya bedelini ilgili spor kulübünün alacaklarından öncelikle mahsup eder. İl veya ilçe spor güvenlik kurulları tarafından belirlenen özel güvenlik görevlisi sayısının yarısını, yüksek riskli müsabakalarda ise üçte ikisini geçmeyecek sayıda ve bunların yerine genel kolluk görevlisi bu şekilde görevlendirilir.
(4) Müsabaka, antrenman ve seyir alanlarında görev yapacak özel güvenlik görevlileri, 10/6/2004 tarihli ve 5188 sayılı Özel Güvenlik Hizmetlerine Dair Kanunda belirtilen görev ve yetkileri haizdir. Bu Kanundan doğan görevlerinin ifası sırasında, özel güvenlik görevlilerinin ateşli silah taşımaları yasaktır.
(1) 12.07.2019 Tarih ve 30829 Sayılı Resmi Gazetede Yayımlanan 7182 Sayılı Kanun ile maddesinin başlığı Müsabaka, antrenman ve seyir alanlarının güvenliği şeklinde, birinci fıkrasında yer alan spor alanının iç ibaresi müsabaka, antrenman ve seyir alanlarının şeklinde, üçüncü fıkrası aşağıdaki şekilde ve dördüncü fıkrasında yer alan Spor ibaresi Müsabaka, antrenman ve seyir şeklinde değiştirilmiştir.
Madde 0007 : Müsabaka güvenliği
(1) Müsabaka güvenlik amiri veya yardımcısı, spor müsabakalarında alınacak güvenlik önlemlerinin yürütülmesi ve denetlenmesi konularında, müsabakanın güvenliği ile ilgili tüm kişi ve kuruluşlarla gerekli koordinasyonu sağlamakla yetkili ve görevlidir.
(2) Her spor güvenlik birimi amiri, futbolda en üst lig ve bir altındaki lig için, her bir kulüple ilgili bir kolluk görevlisini gözlemci olarak görevlendirmekle yükümlüdür. Belirlenen kolluk görevlisi, deplasman maçları dahil ilgili kulübün bütün maçlarında görevlendirilir.
(3) Müsabaka ve seyir alanlarında genel kolluk görevlileri ile özel güvenlik görevlileri, müsabaka güvenlik amirinin emir ve denetiminde birlikte görev yapar. Müsabaka güvenlik amiri her zaman tribünlerdeki genel kolluk görevlilerinin sayısının artırılmasına karar verebilir.
(4) İl veya ilçe spor güvenlik kurulları, müsabaka ve seyir alanında spor kulüplerinin bulundurmakla yükümlü oldukları özel güvenlik görevlilerinin sayısını ve görev alacakları yerleri belirlemekle yetkilidir.
(5) (Fıkra 12.07.2019 tarih ve 30829 sayılı Resmi Gazetede yayımlanan 7182 Sayılı Kanun ile Eklenmiştir) Spor müsabakalarından önce müsabaka güvenlik amirinin başkanlığında müsabakanın güvenliğine ilişkin eş güdüm toplantısı yapılır. Bu toplantının yapılacağı müsabakalar ile toplantıya katılacaklar ve gerekli diğer hususlar yönetmelikle belirlenir.
(1) 12.07.2019 Tarih ve 30829 Sayılı Resmi Gazetede Yayımlanan 7182 Sayılı Kanun ile birinci fıkrasında yer alan güvenlik amiri, ibaresi güvenlik amiri veya yardımcısı, şeklinde, ikinci fıkrasında yer alan bir kolluk görevlisi ibaresi bir kolluk görevlisini gözlemci olarak şeklinde, üçüncü fıkrasında yer alan Müsabakanın yapıldığı spor alanında ibaresi Müsabaka ve seyir alanlarında şeklinde, amirinin ibaresi amiri ve yardımcısının şeklinde, dördüncü fıkrasında yer alan spor alanında ibaresi müsabaka ve seyir alanında şeklinde değiştirilmiştir.
Madde 0008 : Taraftar derneklerinin yükümlülükleri
(1) Taraftar dernekleri, bu Kanunun amacına aykırı faaliyette bulunamaz.
(2) Taraftar dernekleri, taraftarların spor ahlâkı ve ilkelerine uygun biçimde sportif faaliyetleri izlemelerini sağlamaya yönelik eğitici faaliyetler düzenler.
Madde 0009 : Taraftardan sorumlu kulüp temsilcisi
(1) Spor kulüpleri, yönetim kurulu üyeleri arasından bir veya birkaç kişiyi taraftardan sorumlu kulüp temsilcisi olarak belirlemek ve bu kişilerin kimlik ve adres bilgilerini spor kulübünün bulunduğu yerdeki genel kolluk birimine bildirmekle yükümlüdür. Bu yükümlülüğün yerine getirilmemesi halinde, bu Kanun hükümlerine göre taraftardan sorumlu kulüp temsilcisine terettüp eden yükümlülükler, kulüp başkan ve yönetim kurulu üyelerinin tamamı tarafından yerine getirilir.
(2) Taraftardan sorumlu kulüp temsilcileri, müsabaka güvenliğinin sağlanması konusunda genel kolluk görevlileri ile özel güvenlik görevlilerine yardımcı olmakla yükümlüdür.
Madde 0010 : Seyir güvenliğinin sağlanması
(1) Spor müsabakalarında, müsabaka alanının çevresinde bulunan ve insan hayatı açısından tehlike oluşturabilecek yerlerde müsabakaların seyredilmemesi için il veya ilçe spor güvenlik kurulları gerekli önlemlerin alınmasını sağlar.
ÜÇÜNCÜ BÖLÜM
Yasak Fiiller ve Ceza Hükümleri
Madde 0011 : Şike ve teşvik primi
(1) Belirli bir spor müsabakasının sonucunu etkilemek amacıyla bir başkasına kazanç veya sair menfaat temin eden kişi, bir yıldan üç yıla kadar(1) hapis ve yirmibin güne kadar adli para cezası ile cezalandırılır. Kendisine menfaat temin edilen kişi de bu suçtan dolayı müşterek fail olarak cezalandırılır. Kazanç veya sair menfaat temini hususunda anlaşmaya varılmış olması halinde dahi, suç tamamlanmış gibi cezaya hükmolunur.
(2) Şike anlaşmasının varlığını bilerek spor müsabakasının anlaşma doğrultusunda sonuçlanmasına katkıda bulunan kişiler de birinci fıkra hükmüne göre cezalandırılır.
(3) Kazanç veya sair menfaat vaat veya teklifinde bulunulması halinde, anlaşmaya varılamadığı takdirde, suçun teşebbüs aşamasında kalmış olması dolayısıyla cezaya hükmolunur.
(4) Suçun;
a) Kamu görevinin sağladığı güven veya nüfuzun kötüye kullanılması suretiyle,
b)  (Bent 15.12.2011 tarih ve 28143 sayılı Resmi Gazetede yayımlanan 6259 Sayılı Kanun ile Değişmiştir.) Federasyon veya spor kulüpleri ile spor alanında faaliyet gösteren tüzel kişilerin, genel kurul ve yönetim kurulu başkan veya üyeleri, teknik veya idari yöneticiler ile kulüplerin ve sporcuların menajerleri veya temsilciliğini yapan kişiler tarafından,
c) Suç işlemek amacıyla kurulmuş bir örgütün faaliyeti çerçevesinde,
ç) Bahis oyunlarının sonuçlarını etkilemek amacıyla,
işlenmesi halinde verilecek ceza yarı oranında artırılır.
(5) Suçun bir müsabakada bir takımın başarılı olmasını sağlamak amacıyla teşvik primi verilmesi veya vaat edilmesi suretiyle işlenmesi halinde bu madde hükümlerine göre verilecek ceza yarı oranında indirilir.
(6) Bu madde hükümleri;
a) Milli takımlara veya milli sporculara başarılı olmalarını sağlamak amacıyla,
b) Spor kulüpleri tarafından kendi takım oyuncularına veya teknik heyetine müsabakada başarılı olabilmelerini sağlamak amacıyla,
prim verilmesi veya vaadinde bulunulması halinde uygulanmaz.
(7) Suçun spor kulüplerinin veya sair bir tüzel kişinin yararına işlenmesi halinde, ayrıca bunlara, şike veya teşvik primi miktarı kadar idari para cezası verilir. Ancak, verilecek idari para cezasının miktarı yüzbin Türk Lirasından az olamaz.
(8) Müsabaka yapılmadan önce suçun ortaya çıkmasını sağlayan kişiye ceza verilmez.
(9) (Fıkra 15.12.2011 tarih ve 28143 sayılı Resmi Gazetede yayımlanan 6259 Sayılı Kanun ile Eklenmiştir) Bu madde kapsamına giren suçlarla ilgili olarak 4/12/2004 tarihli ve 5271 sayılı Ceza Muhakemesi Kanununun 231 inci maddesine göre hükmün açıklanmasının geri bırakılması kararı verilemez; verilen hapis cezası seçenek yaptırımlara çevrilemez ve ertelenemez.
(10) (Fıkra 15.12.2011 tarih ve 28143 sayılı Resmi Gazetede yayımlanan 6259 Sayılı Kanun ile Eklenmiştir) Bu maddede tanımlanan suçların bir suç işleme kararının icrası kapsamında değişik zamanlarda birden fazla işlenmesi halinde, bunlardan en ağır cezayı gerektiren fiilden dolayı verilecek ceza dörtte birinden dörtte üçüne kadar artırılarak tek cezaya hükmolunur.
(11) (Fıkra 15.12.2011 tarih ve 28143 sayılı Resmi Gazetede yayımlanan 6259 Sayılı Kanun ile Eklenmiştir) Bu maddede tanımlanan suçlardan dolayı cezaya mahkûmiyet halinde, kişi hakkında ayrıca Türk Ceza Kanununun 53 üncü maddesi hükümlerine göre, spor kulüplerinin, federasyonların, bünyesinde sportif faaliyetler icra edilen tüzel kişilerin yönetim ve denetim organlarında görev yapmaktan yasaklanmasına hükmolunur.
(1) 15.12.2011 Tarih ve 28143 Sayılı Resmi Gazetede Yayınlanan 6259 Sayılı Kanun ile birinci fıkrasında geçen beş yıldan oniki yıla kadar ibaresi bir yıldan üç yıla kadar şeklinde değişmiştir.
Madde 0012 : Yasak maddeler
(1)  (Fıkra 12.07.2019 tarih ve 30829 sayılı Resmi Gazetede yayımlanan 7182 Sayılı Kanun ile Değişmiştir.) Müsabaka, seyir, özel seyir ve antrenman alanları ile takım veya taraftarların toplu olarak seyahat ettikleri araçlara;
a) Ruhsatlı dahi olsa ateşli silahlar ile esasen bulundurulması yasak olan diğer silahların,
b) Esasen bulundurulması yasak olmamakla beraber kesici, ezici, bereleyici veya delici aletler ile patlayıcı, parlayıcı, yanıcı veya yakıcı maddelerin,
c) Uyuşturucu veya uyarıcı maddelerin,
sokulması yasaktır. Müsabaka, seyir ve antrenman alanlarında alkollü içecek sokulması, kullanılması ve satılmasına ilişkin usul ve esaslar ilgili federasyonlar tarafından belirlenir.
(2) Müsabaka güvenliğinin sağlanması amacıyla, genel kolluk görevlileri ile bunların gözetiminde olmak üzere özel güvenlik görevlileri, mülki amirin yazılı emrine istinaden, spor alanına girişte izleyicilerin üstünü ve eşyasını teknik cihazlarla ve gerektiğinde el ile kontrol edebilir ve arayabilir.
(3) Spor müsabakası öncesinde, esnasında ve sonrasında spor alanında taraftarların üzeri ve eşyası 4/7/1934 tarihli ve 2559 sayılı Polis Vazife ve Salahiyet Kanununun önleme aramasına ilişkin hükümlerine göre aranabilir.
(4) 4/12/2004 tarihli ve 5271 sayılı Ceza Muhakemesi Kanununun adli aramaya ilişkin hükümleri saklıdır.
(5) Genel kolluk görevlileri ve belediye zabıtası birinci fıkranın (b) ve (c) bentleri kapsamına giren alet veya maddeleri spor alanında seyyar olarak satan, satışa arz eden, dağıtan veya dağıtmak için bulunduran kişileri bu alandan uzaklaştırmakla yükümlüdür.
(1) 12.07.2019 Tarih ve 30829 Sayılı Resmi Gazetede Yayımlanan 7182 Sayılı Kanun ile maddesinin başlığı Yasak maddeler şeklinde üçüncü fıkrasında yer alan alanının çevresinde ve müsabakanın yapılacağı yer gidiş ve geliş güzergâhında, ibaresi alanında şeklinde ve beşinci fıkrasında yer alan alanı çevresinde ibaresi alanında şeklinde değiştirilmiştir.
Madde 0013 : Spor alanlarına yasak madde sokulması ve müsabaka düzeninin bozulması
(Madde 12.07.2019 tarih ve 30829 sayılı Resmi Gazetede yayımlanan 7182 Sayılı Kanun ile Değişmiştir.)
(1) Bulundurulması esasen suç oluşturan silahları müsabaka, seyir, özel seyir ve antrenman alanları ile takım veya taraftarların toplu olarak seyahat ettikleri araçlara sokan kişi hakkında, 10/7/1953 tarihli ve 6136 sayılı Ateşli Silahlar ve Bıçaklar ile Diğer Aletler Hakkında Kanunun ek 1 inci maddesi hükümlerine göre cezaya hükmolunur.
(2) Esasen bulundurulması suç oluşturmamakla beraber 12 nci maddenin birinci fıkrasının (b) bendi kapsamına giren alet veya maddeleri müsabaka, seyir, özel seyir ve antrenman alanları ile takım veya taraftarların toplu olarak seyahat ettikleri araçlara sokan kişi, altı aydan iki yıla kadar hapis cezası ile cezalandırılır.
(3) 12 nci maddenin birinci fıkrasının (b) bendi kapsamına giren alet veya maddeleri seyircilere temin etmek amacıyla müsabaka, seyir, özel seyir ve antrenman alanları ile takım veya taraftarların toplu olarak seyahat ettikleri araçlara sokan veya bu yerlerde seyircilere temin eden kişi, iki yıldan beş yıla kadar hapis cezası ile cezalandırılır.
(4) 12 nci maddenin birinci fıkrasının (b) bendi kapsamına giren alet veya maddeleri müsabaka, seyir veya antrenman alanlarında kullanarak müsabaka veya antrenman düzeninin bozulmasına sebebiyet veren kişi, fiili daha ağır cezayı gerektiren başka bir suç oluşturmadığı takdirde, bir yıldan beş yıla kadar hapis cezası ile cezalandırılır.
(5) Müsabaka, seyir veya antrenman alanlarına sokulması yasak olmayan maddeleri kullanarak müsabaka veya antrenman düzeninin bozulmasına sebebiyet veren kişi, fiili daha ağır bir cezayı gerektiren başka bir suç oluşturmadığı takdirde, yüz gün adli para cezasıyla cezalandırılır.
(6) Müsabaka, seyir, özel seyir ve antrenman alanları ile takım veya taraftarların toplu olarak seyahat ettikleri araçlara müsabaka öncesinde veya sırasında uyuşturucu veya uyarıcı madde ya da 12 nci maddenin birinci fıkrasının ikinci cümlesine aykırı olarak müsabaka, seyir ve antrenman alanlarına alkollü içecek sokan kişi, fiili daha ağır bir cezayı gerektiren başka bir suç oluşturmadığı takdirde, otuz gün adli para cezası ile cezalandırılır.
Madde 0014 : Tehdit veya hakaret içeren tezahürat
(1) Spor alanlarında taraftarların grup halinde veya münferiden belirli bir kişiyi hedef veya muhatap alıp almadığına bakılmaksızın duyan veya gören kişiler tarafından tehdit veya hakaret olarak algılanacak tarzda aleni olarak söz ve davranışlarda bulunmaları halinde, fiilleri daha ağır cezayı gerektiren başka bir suç oluşturmadığı takdirde, şikayet şartı aranmaksızın, failler hakkında elli günden az olmamak üzere adli para cezasına hükmolunur.
(2) Spor alanlarında toplum kesimlerini din, dil, ırk, etnik köken, cinsiyet veya mezhep farkı gözeterek hakaret oluşturan söz ve davranışlarda bulunan kişi, fiili daha ağır cezayı gerektiren başka bir suç oluşturmadığı takdirde, bir yıldan üç yıla(2) hapis cezası ile cezalandırılır.
(3) Birinci ve ikinci fıkralarda tanımlanan suçların yazılı pankart taşınması veya asılması ya da duvarlara yazı yazılması suretiyle işlenmesi halinde, verilecek ceza yarı oranında artırılır.
(4) (Fıkra 12.07.2019 tarih ve 30829 sayılı Resmi Gazetede yayımlanan 7182 Sayılı Kanun ile Eklenmiştir) Birinci ve ikinci fıkralarda belirtilen fiillerin; her türlü yazılı, görsel, işitsel veya elektronik kitle iletişim aracıyla işlenmesi hâlinde de bu madde hükümleri uygulanır.
(1) 15.12.2011 Tarih ve 28143 Sayılı Resmi Gazetede Yayınlanan 6259 Sayılı Kanun ile ikinci fıkrasında geçen altı aydan iki yıla kadar ibaresi üç aydan bir yıla kadar şeklinde değiştirilmiştir.
(2) 12.07.2019 Tarih ve 30829 Sayılı Resmi Gazetede Yayımlanan 7182 Sayılı Kanun ile maddesinin başlığı Tehdit veya hakaret içeren tezahürat şeklinde değiştirilmiş, birinci fıkrasında yer alan veya çevresinde ibaresi madde metninden çıkarılmış, fıkraya tarafından ibaresinden sonra gelmek üzere tehdit veya ibaresi eklenmiş, fıkrada yer alan onbeş ibaresi elli şeklinde değiştirilmiş, ikinci fıkrasında yer alan veya çevresinde ibaresi madde metninden çıkarılmış, fıkrada yer alan üç aydan bir yıla ibaresi bir yıldan üç yıla şeklinde değiştirilmiştir.
Madde 0015 : Müsabaka ve seyir alanlarına usulsüz seyirci girişi
(1) Bu Kanun hükümlerine göre temin edilmiş bileti olmaksızın spor müsabakalarını izlemek amacıyla müsabaka ve seyir alanlarına giren kişi, elli günden az olmamak üzere adli para cezası ile cezalandırılır. Suçun spor müsabakalarına seyirci olarak katılmaktan yasaklanmış kişi tarafından işlenmesi halinde, verilecek adli para cezasının miktarı iki yüz günden az olamaz.(1)
(2) Müsabaka ve seyir alanlarına bu Kanun hükümlerine aykırı olarak seyirci kabul eden veya kabul edilmesini sağlayan kişi, bir yıla kadar hapis(1) cezası ile cezalandırılır. Suçun spor müsabakalarına seyirci olarak katılmaktan yasaklanmış kişi lehine işlenmesi halinde, verilecek ceza yarı oranında artırılır.
(3) Spor müsabakalarına seyirci olarak katılmaktan yasaklanmış kişiler hariç olmak üzere; Gençlik ve Spor Bakanlığının tasarrufunda bulunan seyirci yerlerine giriş ve çıkışa ilişkin düzenlemeler çerçevesinde müsabaka ve seyir alanlarına girenlerle ilgili olarak birinci ve ikinci fıkra hükümleri uygulanmaz.
(4) Kendisine ait elektronik kartı bir başkasının spor müsabakasına seyirci olarak girmesini sağlamak amacıyla kullandıran kişi birinci fıkra hükmüne göre cezalandırılır.
(5) Spor müsabakalarına seyirci olarak girişi sağlamak amacıyla elektronik kartı yetkisiz olarak üreten, satan, satışa arz eden, devreden, satın alan, kabul eden veya bulunduran kişi iki yıldan beş yıla kadar hapis ve beş yüz günden onbin güne kadar adli para cezası ile cezalandırılır. Bu kartı kendi kullanımı için kabul eden ve bulunduran kişi iki yıla kadar hapis cezası ile cezalandırılır.
(6) (Fıkra 12.07.2019 tarih ve 30829 sayılı Resmi Gazetede yayımlanan 7182 Sayılı Kanun ile Eklenmiştir) Spor müsabakaları için; ilgili federasyon, spor kulüpleri ve yetkili diğer kişiler tarafından uygun görülen yerler ve görevliler dışında bilet satışı yapanlar altı aydan bir yıla kadar hapis ve yüz günden iki bin güne kadar adli para cezası, değerinin üstünde bilet satışı yapanlar ise bir yıldan üç yıla kadar hapis ve iki yüz elli günden beş bin güne kadar adli para cezası ile cezalandırılır.
(1) 15.12.2011 Tarih ve 28143 Sayılı Resmi Gazetede Yayınlanan 6259 Sayılı Kanun ile birinci fıkrasında geçen hakkında üç aydan bir yıla kadar hapis cezasına hükmolunur. ibaresi verilecek adli para cezasının miktarı elli günden az olamaz. şeklinde ve ikinci fıkrasında geçen üç aydan bir yıla kadar hapis ibaresi elli günden az olmamak üzere adli para şeklinde değiştirilmiştir.
(2) 12.07.2019 Tarih ve 30829 Sayılı Resmi Gazetede Yayımlanan 7182 Sayılı Kanun ile maddesinin başlığında yer alan Spor ibaresi Müsabaka ve seyir şeklinde, birinci fıkrasında yer alan spor alanlarına ibaresi müsabaka ve seyir alanlarına şeklinde, elli ibaresi iki yüz şeklinde değiştirilmiş, fıkraya giren kişi, ibaresinden sonra gelmek üzere elli günden az olmamak üzere ibaresi eklenmiş, ikinci fıkrasında yer alan Spor alanlarına spor müsabakalarını izlemek amacıyla ibaresi Müsabaka ve seyir alanlarına şeklinde, elli günden az olmamak üzere adli para ibaresi bir yıla kadar hapis şeklinde, üçüncü fıkrasında yer alan spor alanlarının Gençlik ve Spor Genel Müdürlüğünün ibaresi Gençlik ve Spor Bakanlığının şeklinde, bu alanlara ibaresi müsabaka ve seyir alanlarına şeklinde, beşinci fıkrasında yer alan bir yıldan dört yıla kadar hapis ve ibaresi iki yıldan beş yıla kadar hapis ve beş yüz günden şeklinde, bir yıla ibaresi iki yıla şeklinde değiştirilmiştir.
Madde 0016 : Yasak alanlara girme
(1) Müsabaka için seyircilerin kabulüne başlanmasından itibaren müsabaka sonrası tamamen tahliyesine kadarki zaman zarfında yetkisiz olarak müsabaka alanına, soyunma odalarına, odaların koridorlarına, sporcu çıkış tünellerine giren kişi üç aydan bir yıla kadar hapis veya adli para(1) cezası ile cezalandırılır.
(2) Fiilin müsabakanın seyrini veya güvenliğini bozması halinde, fail hakkında bir yıldan üç yıla kadar(1) hapis cezasına hükmolunur.
(1) 15.12.2011 Tarih ve 28143 Sayılı Resmi Gazetede Yayınlanan 6259 Sayılı Kanun ile birinci fıkrasında geçen üç aydan bir yıla kadar hapis veya adli para ibaresi yirmi günden az olmamak üzere adli para ve ikinci fıkrasında geçen bir yıldan üç yıla kadar ibaresi üç aydan bir yıla kadar şeklinde değiştirilmiştir.
(2) 12.07.2019 Tarih ve 30829 Sayılı Resmi Gazetede Yayımlanan 7182 Sayılı Kanun ile birinci fıkrasında yer alan yirmi günden az olmamak üzere ibaresi üç aydan bir yıla kadar hapis veya şeklinde ve ikinci fıkrasında yer alan üç aydan bir yıla ibaresi bir yıldan üç yıla şeklinde değiştirilmiştir.
Madde 0017 : Spor alanlarında taşkınlık yapılması ve tesislere zarar verilmesi
(1) Spor alanlarında kasten yaralama suçunun veya mala zarar verme suçunun işlenmesi halinde şikayet şartı aranmaksızın 26/9/2004 tarihli ve 5237 sayılı Türk Ceza Kanununun ilgili maddelerine göre verilecek ceza yarı oranında artırılır. Spor alanları ve bu alanlardaki eşya, mala zarar verme suçu bakımından kamu malı hükmündedir.
(2) Birinci fıkra kapsamına giren suçların işlenmesi suretiyle müsabaka, antrenman veya seyir alanlarına ve bu alanlardaki eşyaya zarar verilmiş olması halinde, meydana gelen zararların tazmini hususunda zarar veren kişiler ve onların taraftarı olduğu spor kulübü meydana gelen zarardan müteselsilen sorumludur. Zararı gideren spor kulübünün sorumlu taraftarlarına rücu hakkı saklıdır.
(1) 12.07.2019 Tarih ve 30829 Sayılı Resmi Gazetede Yayımlanan 7182 Sayılı Kanun ile birinci fıkrasında yer alan cezaya hükmolunur ibaresi verilecek ceza yarı oranında artırılır şeklinde ve ikinci fıkrasında yer alan spor alanlarına ibaresi müsabaka, antrenman veya seyir alanlarına şeklinde değiştirilmiştir.
Madde 0017/A : Suçun ağırlaştırıcı unsuru ve hak yoksunluğu
(Madde 12.07.2019 tarih ve 30829 Sayılı Resmi Gazetede yayımlanan 7182 Sayılı kanun ile Eklenmiştir.)
(1) Kimliklerini gizlemek amacıyla yüzlerini bez veya sair unsurlarla tamamen veya kısmen kapatmak suretiyle bu Kanunda belirtilen suçları işleyenler hakkında verilecek cezalar yarı oranında artırılır.
(2) Bu Kanunda tanımlanan veya atıf yapılan ilgili kanunlardaki suçlardan dolayı bir yıl veya daha fazla hapis cezasına mahkûmiyet hâlinde, kişi hakkında ayrıca 5237 sayılı Kanunun 53 üncü maddesi hükümlerine göre spor kulüplerinin, federasyonların ve bünyesinde sportif faaliyetler icra edilen tüzel kişilerin yönetim ve denetim organlarında görev yapmaktan yasaklanmasına hükmolunur. Bu fıkra hükmüne göre ya da 11 inci maddenin onbirinci fıkrasına göre verilen yasaklama kararı hükmün kesinleşmesiyle yürürlüğe girer ve cezanın tümüyle infazından itibaren, mahkûm olunan hapis cezası kadar sürenin geçmesiyle sona erer. Ancak toplam uygulanacak hak yoksunluğu beş yıldan fazla olamaz.
Madde 0018 : Seyirden yasaklanma
(1) Kişinin, bu Kanunda tanımlanan veya yollamada bulunulan ilgili kanunlardaki suçlardan dolayı mahkemece kurulan hükümde, hakkında güvenlik tedbiri olarak spor müsabakalarını seyirden yasaklanmasına karar verilir. Seyirden yasaklanma ibaresinden kişinin müsabakaları ve antrenmanları izlemek amacıyla müsabaka, antrenman ve seyir alanlarına girişinin yasaklanması anlaşılır. Hükmün kesinleşmesiyle infazına başlanan seyirden yasaklanma yaptırımının süresi cezanın infazı tamamlandıktan itibaren bir yıl geçmesiyle sona erer. Bu güvenlik tedbirine ceza verilmesine yer olmadığı kararı ile birlikte hükmedilmesi halinde, hükmün kesinleştiği tarihten itibaren bir yıl geçmesiyle bu güvenlik tedbirinin uygulanmasına son verilir. Güvenlik tedbiri olarak spor müsabakalarını seyirden yasaklama kararı 25/5/2005 tarihli ve 5352 sayılı Adli Sicil Kanunu hükümlerine göre kaydedilir.(Cümle 12.07.2019 tarih ve 30829 sayılı Resmi Gazetede yayımlanan 7182 Sayılı Kanun ile Eklenmiştir) Bu fıkradaki bir yıllık süreler, ikinci kez seyirden yasaklanma yaptırımına karar verildiğinde üç yıl; üçüncü kez seyirden yasaklanma yaptırımına karar verildiğinde ise beş yıl olarak uygulanır.
(2) Bu madde hükümleri, taraftar gruplarınca spor alanlarının dışında işlenen kasten yaralama, hakaret veya tehdit içeren tezahürat ve mala zarar verme suçları bakımından da uygulanır.
(3) Bu madde kapsamına giren suçlardan dolayı soruşturma başlatılması halinde şüpheli hakkında spor müsabakalarını seyirden yasaklama tedbiri derhal uygulamaya konulur. Soruşturma evresinde Cumhuriyet savcısı, kovuşturma evresinde mahkeme tarafından bu tedbirin kaldırılmasına karar verilmediği takdirde bu yasağın uygulanmasına koruma tedbiri olarak devam edilir.
(4) Koruma tedbiri olarak uygulanan ve güvenlik tedbiri olarak hükmedilen spor müsabakalarını seyirden yasaklama tedbirine ilişkin bilgiler Emniyet Genel Müdürlüğü bünyesinde tutulan bu amaca özgü elektronik bilgi bankasına derhal kaydedilir. Bu bilgi bankasına spor kulüplerinin ve federasyonların erişimi sağlanır. Yasaklanan kişilere ilişkin bilgiler, ilgili spor kulüplerine ve yurt dışında yapılacak müsabaka öncesinde müsabakanın yapılacağı ülkenin yetkili mercilerine bildirilir.
(5) Koruma tedbiri olarak uygulanan spor müsabakalarını seyirden yasaklanma tedbiri;
a) Cumhuriyet savcısı veya mahkeme tarafından kaldırılmasına karar verilmesi,
b) Kovuşturmaya yer olmadığı kararı verilmesi,
c) Sanık hakkında beraat veya düşme kararı verilmesi,
halinde derhal kaldırılır. (Cümle 12.07.2019 tarih ve 30829 sayılı Resmi Gazetede yayımlanan 7182 Sayılı Kanun ile Eklenmiştir) Bu kararlar Cumhuriyet başsavcılığı veya mahkemelerce işlemi yapan kolluk birimine derhâl bildirilir ve kollukça elektronik bilgi bankasına işlenir.
(6) Kamu davasının açılmasının ertelenmesine, hükmün açıklanmasının geri bırakılmasına, hapis cezası yerine seçenek yaptırım olarak tedbire veya hapis cezasının ertelenmesine karar verilmesi halinde, kararın kesinleştiği tarihten itibaren; önödeme halinde ise, önödemede bulunulduğu tarihten itibaren, bir yıl süreyle spor müsabakalarını seyirden yasaklama tedbirinin uygulanmasına devam edilir.
(7) Alkol ya da uyuşturucu veya uyarıcı madde etkisinde olduğu açıkça anlaşılan kişi, müsabaka, antrenman ve seyir alanlarına alınmaz. Bu şekilde belirtilen alanlara giren ve dışarı çıkmamakta ısrar eden kişi zor kullanılarak dışarı çıkarılır ve bu madde hükümlerine göre bir yıl süreyle spor müsabakalarını seyirden yasaklanır.
(8) Bu madde hükümlerine göre spor müsabakalarını seyirden yasaklanan kişi, yasaklama kararının sebebini oluşturan fiilin işlendiği müsabakanın tarafı olan ve taraftarı olduğu takımın katıldığı spor müsabakalarının yapılacağı gün, yurt içinde bulunduğu takdirde, müsabakanın başlangıç saatinde ve bundan bir saat sonra bulunduğu yere en yakın genel kolluk birimine başvurmakla yükümlüdür. (Cümle 12.07.2019 tarih ve 30829 sayılı Resmi Gazetede yayımlanan 7182 Sayılı Kanun ile Eklenmiştir) Bu yükümlülüğün takibi amacıyla kolluk birimlerince biyometrik yöntemler de kullanılabilir.
(9) Sekizinci fıkradaki yükümlülüğe aykırı hareket eden kişi, her bir müsabaka için yirmibeş günden az olmamak üzere adli para cezası ile cezalandırılır.
(10) Bu Kanun hükümlerine göre hakkında güvenlik tedbiri olarak spor müsabakalarını seyirden yasaklanma kararı verilen kişi, yasak süresince spor kulüplerinde ve federasyonlarda ve taraftar derneklerinde yönetici olamaz; spor müsabakalarında hakem, temsilci veya gözlemci olarak görev yapamaz.
(1) 12.07.2019 Tarih ve 30829 Sayılı Resmi Gazetede Yayımlanan 7182 Sayılı Kanun ile birinci fıkrasında yer alan spor alanlarına ibaresi müsabaka, antrenman ve seyir alanlarına şeklinde değiştirilmiş, fıkraya aşağıdaki cümle, ikinci fıkrasına hakaret ibaresinden sonra gelmek üzere veya tehdit ibaresi, beşinci fıkrasına aşağıdaki cümle eklenmiş, yedinci fıkrasında yer alan spor alanına alınmaz. Bu şekilde spor alanlarına ibaresi müsabaka, antrenman ve seyir alanlarına alınmaz. Bu şekilde belirtilen alanlara şeklinde değiştirilmiş, sekizinci fıkrasına aşağıdaki cümle ve dokuzuncu fıkrasına kişi, ibaresinden sonra gelmek üzere her bir müsabaka için ibaresi eklenmiştir.
DÖRDÜNCÜ BÖLÜM
Çeşitli Hükümler
Madde 0019 : Federasyonların yaptırım uygulama yetkisi
(1) Bu Kanuna göre bir spor kulübüne veya spor kulübünün mensubuna ceza verilmesi, bu kulübün bağlı olduğu federasyonun yaptırım uygulama yetkisini ortadan kaldırmaz.
(2) (Fıkra 12.07.2019 tarih ve 30829 sayılı Resmi Gazetede yayımlanan 7182 Sayılı Kanun ile Eklenmiştir) Federasyon ve kulüpler ile ilgili diğer kurum ve kuruluşlar; bu Kanun kapsamına giren suçlarla ilgili olarak Gençlik ve Spor Bakanlığınca yapılacak idari inceleme veya soruşturmalarda görevlendirilen denetim elemanlarına, herhangi bir kanuni engel bulunmadıkça inceleme veya soruşturmanın gerekleri dâhilinde ilgili bilgi ve belgeleri ibraz etmek ve bunların incelenmesine yardımcı olmak zorundadır.
Madde 0020 : Hakemler, gözlemciler, saha komiserleri ve temsilciler
(1) Spor müsabakalarında görev yapan hakem, gözlemci, saha komiseri ve temsilciler bu görevleriyle bağlantılı olarak kendilerine karşı işlenen suçlar bakımından kamu görevlisi sayılır.
(1) 12.07.2019 Tarih ve 30829 Sayılı Resmi Gazetede Yayımlanan 7182 Sayılı Kanun ile maddesinin başlığına gözlemciler ibaresinden sonra gelmek üzere , saha komiserleri ibaresi ve birinci fıkrasına gözlemci ibaresinden sonra gelmek üzere , saha komiseri ibaresi eklenmiştir.
Madde 0021 : Yükümlülüklerin yerine getirilmemesi
(1) Müsabakalarda özel güvenlik görevlisi bulundurma yükümlülüğüne aykırı hareket eden spor kulüplerine, eksik olan her bir özel güvenlik görevlisi sayısı itibarıyla üç yüz Türk Lirası idari para cezası verilir.
(2) 5 inci maddenin dördüncü, beşinci ve yedinci fıkralarında öngörülen yükümlülüklerin yerine getirilmemesi halinde her müsabaka için;
a) En üst futbol liginde bulunan spor kulüplerine yüzbin Türk Lirası,
b) En üst futbol liginin bir alt liginde bulunan spor kulüplerine seksenbin Türk Lirası,
c) Basketbol, voleybol ve hentbol dalları için ise spor tesisinin kullanım hakkına sahip bulunan spor kulübü, kurum ve kuruluşlara yirmibin Türk Lirası,
idari para cezası verilir.
(3) Elektronik bilet uygulamasına geçilmemiş seyir alanlarına biletsiz veya kapasiteden fazla seyirci alınması halinde, ilgili spor kulübüne beşbin Türk Lirasından ellibin Türk Lirasına kadar idari para cezası verilir. Bu fıkra hükmü sadece profesyonel futbol kulüplerinin müsabakaları ile ilgili olarak uygulanır.
(4) Seyir alanında kendisine tahsis edilenden başka yere oturmakta ısrar eden seyirci, zor kullanılarak dışarı çıkarılır.
(1) 12.07.2019 Tarih ve 30829 Sayılı Resmi Gazetede Yayımlanan 7182 Sayılı Kanun ile birinci fıkrasında yer alan eksik özel güvenlik görevlisi sayısı itibarıyla yüz ibaresi eksik olan her bir özel güvenlik görevlisi sayısı itibarıyla üç yüz şeklinde, üçüncü fıkrasında yer alan spor alanlarına ibaresi seyir alanlarına şeklinde ve dördüncü fıkrasında yer alan Spor ibaresi Seyir şeklinde değiştirilmiştir.
Madde 0022 : Şiddete neden olabilecek açıklamalar
(1) Sporda şiddeti teşvik edecek şekilde basın ve yayın yoluyla açıklamada bulunan kişilere, fiilleri suç oluşturmadığı takdirde, beşbin Türk Lirasından ellibin Türk Lirasına kadar idari para cezası verilir.
(2) Birinci fıkra kapsamına giren fiillerin spor kulübü veya federasyon yöneticileri tarafından işlenmesi halinde, birinci fıkra hükmüne göre verilecek ceza beş katına kadar artırılır.
(3) Birinci fıkra kapsamına giren fiilleri işleyen kişiler, ayrıca idari tedbir olarak spor müsabakalarını seyirden yasaklanır. Bu yasak, kararın verildiği tarihten itibaren bir yıl süreyle uygulanır. Koruma tedbiri olarak yasak kararının uygulanmasına ilişkin esas ve usuller, bu tedbir bakımından da uygulanır.  (Cümle 12.07.2019 tarih ve 30829 sayılı Resmi Gazetede yayımlanan 7182 Sayılı Kanun ile Yürürlükten Kaldırılmıştır.)
(4) Birinci fıkra kapsamına giren fiillerin, haber verme ve eleştiri hakkının sınırları aşılarak yayımlanması halinde, ilgili basın ve yayın organının işleticisi olan gerçek veya tüzel kişiye, yüzbin Türk Lirasından beşyüzbin Türk Lirasına kadar idari para cezası verilir. Birinci fıkra kapsamına giren fiillerin tekrar tekrar yayımlanması halinde, haber verme hakkının sınırları aşılmış kabul edilir.
(1) 12.07.2019 Tarih ve 30829 Sayılı Resmi Gazetede Yayımlanan 7182 Sayılı Kanun ile üçüncü fıkrasında yer alan üç ay ibaresi bir yıl şeklinde değiştirilmiş ve fıkranın dördüncü cümlesi yürürlükten kaldırılmıştır.
Madde 0023 : Yargılama ve usul hükümleri
(1) Bu Kanun kapsamına giren suçlardan dolayı yargılama yapmaya Hakimler ve Savcılar (2) Kurulunun ihtisas mahkemesi olarak görevlendireceği (2) asliye(1) ceza mahkemeleri yetkilidir.
(2) Ceza Muhakemesi Kanununun 135 inci maddesi hükümleri, 11 inci maddede tanımlanan suç bakımından da uygulanır.
(3) Bu Kanun hükümlerine göre idari para cezasına ve diğer idari yaptırımlara karar vermeye, Cumhuriyet savcısı yetkilidir.
(1) 15.12.2011 Tarih ve 28143 Sayılı Resmi Gazetede Yayınlanan 6259 Sayılı Kanun ile birinci fıkrasında geçen asliye veya ağır ibaresi sulh veya asliye şeklinde değiştirilmiştir.
(2) 12.07.2019 Tarih ve 30829 Sayılı Resmi Gazetede Yayımlanan 7182 Sayılı Kanun ile birinci fıkrasında yer alan Yüksek ve sulh veya ibareleri madde metninden çıkarılmıştır.
Madde 0024 : Yönetmelik
(Madde 12.07.2019 tarih ve 30829 sayılı Resmi Gazetede yayımlanan 7182 Sayılı Kanun ile Değişmiştir.)
(1) Bu Kanunun kapsamına giren konular, kurum ve kuruluşların görev ve yetkileri ile uygulamaya ilişkin usul ve esaslar ilgili bakanlıkların görüşü alınarak Bakanlıkça çıkarılan yönetmelikle düzenlenir.
Madde 0025 : Yürürlükten kaldırılan hükümler
(1) 28/4/2004 tarihli ve 5149 sayılı Spor Müsabakalarında Şiddet ve Düzensizliğin Önlenmesine Dair Kanun yürürlükten kaldırılmıştır.
Geçici Madde 0001 : Geçiş hükümleri
(1) Bu Kanunun 5 inci maddesinin dördüncü, beşinci ve yedinci fıkralarında öngörülen yükümlülükler (1) üç yıl içerisinde yerine getirilir. Bu yükümlülüklerin süresinde yerine getirilmemesi halinde spor kulüpleri hakkında 21 inci madde uyarınca idari para cezası uygulanır.
(1) 11.04.2012 Tarih ve 28261 Sayılı Resmi Gazetede Yayınlanan 6290 Sayılı Kanun ile ; en üst futbol liginde bulunan kulüpler tarafından bir yıl, diğer kulüp veya kuruluşlar tarafından ise ibaresi metinden çıkarılmıştır.
Madde 0026 : Yürürlük
(1) Bu Kanun yayımı tarihinde yürürlüğe girer.
Madde 0027 : Yürütme
(1) Bu Kanun hükümlerini Bakanlar Kurulu yürütür.
Yükleyen: yasinuzunoglu
