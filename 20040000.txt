2004 sayılı İcra ve İflas Kanunu (İİK.) 19.06.1932
Yayımlandığı Resmî Gazete Tarihi: 19.06.1932
Yayımlandığı Resmî Gazete Sayısı: 2128
Kabul Tarihi	09.06.1932
BİRİNCİ BAP
Teşkilat ve Muhtelif Hükümler
Madde 0001: İcra daireleri
(Madde, Başlığı ile Birlikte 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 1. Maddesi ile Değişmiştir.)
Her asliye mahkemesinin yargı çevresinde yeteri kadar icra dairesi bulunur.
Her icra dairesinde Adalet Bakanlığı tarafından atanacak bir icra müdürü, yeteri kadar icra müdür yardımcısı, icra katibi ile adli yargı ilk derece mahkemesi adalet komisyonları tarafından görevlendirilecek mübaşir ve hizmetli bulunur.
(Fıkra 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 1. Maddesi ile Eklenmiştir) İş yoğunluğunun veya personel sayısının fazla olduğu icra dairelerinde dairenin düzenli, uyumlu ve verimli bir şekilde çalışmasını sağlamak amacıyla Adalet Bakanlığı tarafından icra müdür ve müdür yardımcıları arasından, icra müdürünün yetkilerini haiz bir icra başmüdürü görevlendirilebilir. Bu fıkranın uygulanmasına ilişkin usul ve esaslar, yönetmelikle düzenlenir.
İcra müdür ve icra müdür yardımcıları, Adalet Bakanlığı tarafından yaptırılacak yazılı sınav ve Adalet Bakanlığı tarafından yapılacak sözlü sınav sonucuna göre atanırlar. İcra katipleri arasından Adalet Bakanlığı tarafından yaptırılacak yazılı sınav ve Adalet Bakanlığı tarafından yapılacak sözlü sınav sonucuna göre de icra müdür veya icra müdür yardımcılığı kadrolarına atama yapılabilir.
İcra katipliğine ilk defa atanacaklar, kamu görevlerine ilk defa atanacaklar için yapılacak merkezî sınavda başarılı olanlar arasından Adalet Bakanlığı veya Bakanlığın (1) bu konuda yetki vereceği adli yargı ilk derece mahkemesi adalet komisyonları tarafından yapılacak uygulama ve sözlü sınav sonucuna göre; unvan değişikliği suretiyle atanacaklar ise uygulama ve sözlü sınav sonucuna göre atanırlar. Unvan değişikliği suretiyle icra katipliğine atanacaklar tahsis edilen kadronun yüzde ellisini geçemez.
İcra müdür ve icra müdür yardımcıları ile icra katiplerinin, yazılı sınav, sözlü sınav, görevlendirme, nakil, unvan değişikliği, görevde yükselme ve diğer hususları yönetmelikle düzenlenir.
İcra dairelerinde, gerektiğinde, Adalet Bakanlığı tarafından belirlenecek esaslar çerçevesinde, adli yargı ilk derece mahkemesi adalet komisyonu tarafından zabıt katibi, mübaşir ve hizmetli görevlendirilir.
İcra müdürü, icra müdür yardımcısı veya icra katibinin herhangi bir nedenden dolayı yokluğu halinde görev ve yetkileri, adli yargı ilk derece mahkemesi adalet komisyonu tarafından görevlendirilecek yazı işleri müdürü veya zabıt katibi tarafından yerine getirilir.
Adalet Bakanlığı, icra dairelerini bir arada bulundurmaya ve aynı icra mahkemesine bağlamaya yetkilidir.
(1) Bakanlığının İbaresi 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 1. Maddesi ile Bakanlığı veya Bakanlığın şeklinde değişmiştir.
BİRİNCİ BAP
Teşkilat ve Muhtelif Hükümler
Madde 0002: İflas daireleri
Her asliye mahkemesinin yargı çevresinde lüzumu kadar iflas dairesi bulunur.
Birinci madde iflasları daireleri hakkında da caridir.
BİRİNCİ BAP
Teşkilat ve Muhtelif Hükümler
Madde 0003: İcra iflas dairelerinin birleştirilmesi
İcra ve iflas işleri bir dairede birleştirilebilir.
BİRİNCİ BAP
Teşkilat ve Muhtelif Hükümler
Madde 0003/A: İcra daireleri başkanlığı:
(Madde 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 2. Maddesi ile Eklenmiştir)
İş yoğunluğunun veya icra dairesi sayısının fazla olduğu illerde Adalet Bakanlığı tarafından, yetki çevresi de belirlenmek suretiyle bir veya birden fazla icra daireleri başkanlığı kurulabilir.
Başkanlıkta bir başkan ile yeteri kadar başkan yardımcısı bulunur. Başkan birinci sınıf olmuş, başkan yardımcısı ise birinci sınıfa ayrılmış adli yargı hâkim ve Cumhuriyet savcıları arasından muvafakatleri alınarak Bakanlıkça atanır. Ayrıca başkanlıkta, yeteri kadar icra başmüdürü, icra müdürü, icra müdür yardımcısı, icra kâtibi ve memur Adalet Bakanlığı tarafından görevlendirilir.
İcra daireleri başkanı ve başkan yardımcıları hakkında, bu Kanunda hüküm bulunmayan hâllerde 24/2/1983 tarihli ve 2802 sayılı Hâkimler ve Savcılar Kanununun Adalet Bakanlığı merkez kuruluşunda çalışan hâkimlere ilişkin hükümleri uygulanır.
Başkanlık, icra dairelerinin gözetim ve denetimlerini yapar, idari işlerine bakar; mevzuatla verilen görevleri yerine getirir.
Bu madde hükmü iflas daireleri ile iflas dairelerinde çalışan görevliler hakkında da uygulanır.
Bu maddenin uygulanmasına ilişkin usul ve esaslar, Adalet Bakanlığınca yürürlüğe konulan yönetmelikle belirlenir.
BİRİNCİ BAP
Teşkilat ve Muhtelif Hükümler
Madde 0004: Tetkik mercii
(03.07.1940 tarih ve 3890 sayılı Kanunun 1 inci maddesiyle değişen şekli.) (1. Fıkranın: 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 1 inci maddesiyle değişen şekli.) İcra ve iflas dairelerinin muamelelerine karşı yapılan şikayetlerle itirazların incelenmesi icra tetkik mercii hakimi yahut kanun gereğince bu görev kendisine verilmiş olan hakim tarafından yapılır. İş durumunun gerekli kıldığı yerlerde Hakimler ve Savcılar Yüksek Kurulunun olumlu görüşü ile Adalet Bakanlığınca icra tetkik merciinin birden fazla dairesi kurulabilir. Bu durumda icra tetkik mercii daireleri numaralandırılır. İcra tetkik merciinin birden fazla dairesi bulunan yerlerde iş dağılımı ve buna ilişkin esaslar, Hakimler ve Savcılar Yüksek Kurulunca belirlenir. Her icra tetkik mercii hakimi, kendisine Adli Yargı Adalet Komisyonu Başkanlığınca dönüşümlü olarak bağlanan icra ve iflas dairelerinin muamelelerine yönelik şikayetleri ve itirazları inceler, icra daireleri başkanlığı kurulmayan yerlerde (1) bu dairelerin gözetim ve denetimlerini yapar, idari işlerine bakar.
İcra yetkisini haiz sulh mahkemelerinin muamelelerine karşı vuku bulacak şikayet ve itirazların tetkik mercii o mahkemenin hakimidir.
(1) Altı Çizili İbare 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 3. Maddesi ile eklenmiştir.
BİRİNCİ BAP
Teşkilat ve Muhtelif Hükümler
Madde 0005: Sorumluluk
(06.06.1985 tarih ve 3222 sayılı Kanunun 1 inci maddesiyle değişen şekli.) İcra ve İflas Dairesi görevlilerinin kusurlarından doğan tazminat davaları, ancak idare aleyhine açılabilir. Devletin, zararın meydana gelmesinde kusuru bulunan görevlilere rücu hakkı saklıdır. Bu davalara adliye mahkemelerinde bakılır.
BİRİNCİ BAP
Teşkilat ve Muhtelif Hükümler
Madde 0006: Zimmet
(06.06.1985 tarih ve 3222 sayılı Kanunun 2 nci maddesiyle değişen şekli.) İcra dairesine tevdi veya bu dairece tahsil olunan veya muhafaza altına alınan paraların, ilgili memur tarafından zimmete geçirilmesi halinde, zimmete geçirilen miktar, cezai takibat sonucu beklenmeden ve tazmin yolunda bir hükme hacet kalmaksızın hazine tarafından derhal icra veznesine yatırılır. Devletin asıl sorumlulara rücu hakkı saklıdır.
BİRİNCİ BAP
Teşkilat ve Muhtelif Hükümler
Madde 0007: Zarar ve ziyan davasının zamanaşımı
Zarar ve ziyan davası, mutazarrır olan tarafın zararı öğrendiği günden bir sene ve her halde zarar ve ziyanı mucip fiilin vukuundan on sene geçmesiyle zamanaşımına uğrar.
Şu kadar ki zarar ve ziyan cezayı mucip bir fiilin neticesi olupta ceza kanunları bu fiili daha uzun bir müddetle zamanaşımına tabi tutmakta ise hukuk davasında da ceza zamanaşımı cari olur.
BİRİNCİ BAP
Teşkilat ve Muhtelif Hükümler
Madde 0008: Tutanaklar
(18.02.1965 tarih ve 538 sayılı Kanunun 4 üncü maddesiyle değişen şekli.) İcra ve iflas daireleri yaptıkları muamelelerle kendilerine vakı talep ve beyanlar hakkında bir tutanak yaparlar. Sözlü itirazlar ile talep va beyanların altları ilgililer ve icra memuru veya muavini veya katibi tarafından imzalanır.
(Fıkra 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 2. Maddesi ile Eklenmiştir) (Yürürlük : 05.01.2013) İcra ve iflas dairelerince verilen kararlar gerekçeli olarak tutanaklara yazılır.
İlgililer bu tutanakları görebilir ve bunların örneğini alabilir.
İcra ve iflas dairelerinin tutanakları, hilafı sabit oluncaya kadar muteberdir.
BİRİNCİ BAP
Teşkilat ve Muhtelif Hükümler
Madde 0008/A: Elektronik işlemler
(Madde 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 3. Maddesi ile Eklenmiştir)
İcra ve iflas dairelerince yapılacak her türlü icra ve iflas iş ve işlemlerinde Ulusal Yargı Ağı Bilişim Sistemi kullanılır; her türlü veri, bilgi, belge ve karar, Ulusal Yargı Ağı Bilişim Sistemi vasıtasıyla işlenir, kaydedilir ve saklanır.
Usulüne göre güvenli elektronik imza ile oluşturulan elektronik veriler senet hükmündedir. Güvenli elektronik imza, elle atılan imza ile aynı ispat gücünü haizdir. Güvenli elektronik imza, kanunlarda güvenli elektronik imza ile yapılamayacağı açıkça belirtilmiş olan işlemler dışında, elle atılan imza yerine kullanılabilir. Güvenli elektronik imzayla oluşturulan belge ve kararlarda, kanunlarda birden fazla nüshanın düzenlenmesi ve mühürleme işlemini öngören hükümler uygulanmaz.
Zorunlu nedenlerden dolayı fiziki olarak düzenlenen belge veya kararlar, yetkili kişilerce güvenli elektronik imzayla imzalanarak Ulusal Yargı Ağı Bilişim Sistemine aktarılır ve gerektiğinde Ulusal Yargı Ağı Bilişim Sistemi vasıtasıyla ilgili birimlere iletilir. Bu şekilde elektronik ortama aktarılarak ilgili birimlere iletilen belge ve kararların asılları, gönderen icra ve iflas dairesinde saklanır, ayrıca fiziki olarak gönderilmez. Ancak, belge veya kararın aslının incelenmesinin zorunlu olduğu hâller saklıdır.
Elektronik ortamdan fiziki örnek çıkartılması gereken hâllerde, icra müdürü veya görevlendirdiği personel tarafından belgenin aslının aynı olduğu belirtilerek, imzalanır ve mühürlenir.
Elektronik ortamda yapılan işlemlerde süre gün sonunda biter.
(Fıkra 19.12.2018 tarih ve 30630 sayılı Resmi Gazetede yayımlanan 7155 Sayılı Kanunun 10. maddesi ile Eklenmiştir) Alacaklı, Ulusal Yargı Ağı Bilişim Sistemi üzerinden bu sisteme entegre bilişim sistemleri vasıtasıyla dosya safahat bilgileri ile borçlunun mal, hak veya alacağını elli kuruş karşılığında sorgulayabilir veya sorgulanmasını talep edebilir (1). Bu miktar her yıl, bir önceki yıla ilişkin olarak 4/1/1961 tarihli ve 213 sayılı Vergi Usul Kanununun mükerrer 298 inci maddesi hükümleri uyarınca tespit ve ilan edilen yeniden değerleme oranında artırılır. Adalet Bakanlığı yeniden değerleme oranında artırılan ücreti beş katına kadar artırmaya ve azaltmaya ayrıca gün ve dosya esaslı olmak üzere belirli sayıdaki sorgulamayı ücretten istisna tutmaya yetkilidir. Genel yönetim kapsamındaki kamu idarelerinden bu ücret alınmayacağı gibi alacaklının bir gün içinde aynı dosya üzerinden beş kez yapacağı sorgudan da ücret alınmaz. Bu kapsamda alınacak ücret Adalet Bakanlığının belirleyeceği usule göre tahsil edilir ve takip gideri olarak borçluya yüklenemez.
Elektronik işlemlerin Ulusal Yargı Ağı Bilişim Sistemi vasıtasıyla yapılmasına dair usul ve esaslar, Adalet Bakanlığı tarafından çıkarılan yönetmelikle düzenlenir.
(1) Üstü Çizili İbare 28.07.2020 Tarih ve 31199 Sayılı Resmi Gazetede Yayımlanan 7251 Sayılı Kanunun 48. Maddesi ile madde metninden çıkarılmıştır.
BİRİNCİ BAP
Teşkilat ve Muhtelif Hükümler
Madde 0009: Paranın ödenmesi ve değerli eşyanın muhafazası
(Madde, Başlığı ile Birlikte 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 4. Maddesi ile Değişmiştir.)
İcra ve iflas dairelerine yapılacak her türlü nakdî ödeme, Adalet Bakanlığı tarafından uygun görülecek bankalarda icra ve iflas dairesi adına açılan hesaba yapılır. Haciz sırasında, borçlu veya üçüncü kişiler tarafından yapılan ödeme nedeniyle tahsil edilen paralar, en geç tahsilatın yapıldığı günü takip eden ilk iş günü çalışma saati sonuna kadar banka hesabına yatırılmak üzere icra veya mahkeme kasalarında muhafaza edilir.
İcra ve iflas dairelerince yapılması gereken her türlü nakdî ödeme, ilgilisinin gösterdiği banka hesabına aktarılmak üzere, icra müdürü tarafından resen bankaya verilecek talimat gereği yapılır. Talimat, paranın icra ve iflas dairesi hesabına yatırılmasını takip eden en geç üç iş günü sonuna kadar verilir.
İcra ve iflas daireleri aldıkları kıymetli evrak ve değerli şeyleri kasalarında, zorunlu hâllerde ise kiralanacak banka kasalarında muhafaza ederler.
BİRİNCİ BAP
Teşkilat ve Muhtelif Hükümler
Madde 0010: İş görmekten memnuiyet
(18.02.1965 tarih ve 538 sayılı Kanunun 6 ncı maddesiyle değişen şekli.) İcra ve iflas işlerine bakan memur ve müstahdemler
Kendisinin,
Karı veya kocasının, nişanlısının yahut kan ve sıhri usul ve füruunun veya üçüncü derece dahil olmak üzere bu dereceye kadar olan kan ve sıhri civar hısımlarının,
Kanuni mümessili veya vekili yahut müstahdemi bulunduğu bir şahsın,
Menfaati olan işleri göremeyip derhal tetkik merciine haber vermeye mecburdur. Tetkik mercii müracaatı yerinde görürse o işi diğer bir memura, bulunmıyan yerlerde katiplerinden birine verir.
BİRİNCİ BAP
Teşkilat ve Muhtelif Hükümler
Madde 0010/A: İcra mahkemesi hakiminin reddi
(18.02.1965 tarih ve 538 sayılı Kanunun 7 nci maddesiyle eklenmiştir.) (18.03.2005 tarih ve 25759 sayılı Resmi Gazete de yayımlanan 5311 sayılı Kanunun 1 inci maddesiyle başlığı ile birlikte değişen ve 01.06.2005 tarihinden geçerli olarak yürürlüğe giren şekli.) İcra mahkemesi hakimi reddedildiği takdirde Hukuk Usulü Muhakemeleri Kanunundaki hükümler uygulanır. Ret talebinde bulunan, dilekçesinde ret sebeplerini delilleri ile birlikte bildirmek zorundadır.
Ret talebinin reddi hakkındaki karara karşı istinaf yoluna başvurulması, hakimin işe bakıp karar vermesine engel değildir. Ret talebinin reddi hakkındaki kararın kaldırılması halinde reddedilen hakimin verdiği karar yerine getirilmez. Bu durumda dosya, bölge adliye mahkemesince icra mahkemesinin başka bir dairesine, o yerde icra mahkemesinin başka bir dairesi yoksa en yakın icra mahkemesine gönderilir. 40 ıncı madde hükümleri kıyas yoluyla uygulanır.
BİRİNCİ BAP
Teşkilat ve Muhtelif Hükümler
Madde 0011: Memnu işler
Tetkik vazifesini gören hakimler ve icra ve iflas memur ve müstahdemleri, dairelerince takip edilmekte olan bir alacak veya satılmakta bulunan bir şey hakkında kiminle olursa olsun kendileri veya başkaları hesaplarına bir akit yapamazlar. Yaparlarsa hükümsüzdür.
BİRİNCİ BAP
Teşkilat ve Muhtelif Hükümler
Madde 0012: İcra dairesine ödeme
(Madde 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 105. Maddesi ile Yürürlükten Kaldırılmıştır.)
BİRİNCİ BAP
Teşkilat ve Muhtelif Hükümler
Madde 0013: Gözetim ve denetim
(06.06.1985 tarih ve 3222 sayılı Kanunun 3 üncü maddesiyle değişen şekli.) İcra ve iflas daireleri, 4 üncü maddedeki esaslara göre icra daireleri başkanlığının, bu başkanlığın kurulmadığı yerlerde (2) tetkik mercii hakiminin daimi gözetimi ve denetimi altındadır. (1) Bu daireler Cumhuriyet savcıları ve adalet müfettişleri vasıtası ile denetime tabi tutulur. Cumhuriyet savcıları bu daireleri yılda en az bir defa denetlerler.
İcra ve iflas memur ve yardımcılarının disiplin cezasını gerektiren fiil ve hallerinden dolayı, haklarında Devlet Memurları Kanununun disiplin cezalarına ilişkin hükümleri uygulanır.
(1) Bu kısımda yer alan İcra ve iflas daireleri tetkik mercii hakiminin daimi gözetimi ve denetimi altındadır. cümlesi; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 2 nci maddesiyle metinde görüldüğü şekilde değiştirilmiştir.
(2) 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 4. Maddesi ile birinci fıkrasının birinci cümlesine esaslara göre ibaresinden sonra gelmek üzere icra daireleri başkanlığının, bu başkanlığın kurulmadığı yerlerde ibaresi eklenmiştir.
BİRİNCİ BAP
Teşkilat ve Muhtelif Hükümler
Madde 0013/A: Birinci teftiş
(18.02.1965 tarih ve 538 sayılı Kanunun 9 uncu maddesiyle eklenmiştir.) 13 üncü maddeye göre Cumhuriyet savcılarınca ilk defa yapılacak teftişin, geçen bir yıllık işlemlere şamil olmak üzere her sene Ocak ayı içinde yapılması ve düzenlenecek raporların birer örneğinin icra ve iflas dairesi ile Cumhuriyet savcılığında saklanması (1) gereklidir.
Teftişlerin yapılması, savcılıkların açık olması hallerinde bunun kimler tarafından yerine getirileceği ve teftiş raporlarının nasıl düzenleneceği yönetmelikte belirtilir.
(1) 05.07.2012 tarih ve 28344 Sayılı Resmi Gazetede Yayınlanan 6352 Sayılı Kanunun 5. Maddesi ile birinci fıkrasında yer alan , diğer örneğinin ise en geç o ayın sonunda Adalet Bakanlığına gönderilmesi ibaresi madde metninden çıkarılmıştır.
BİRİNCİ BAP
Teşkilat ve Muhtelif Hükümler
Madde 0014: Yönetmelik ve yargıtay kararları: (*)
(18.02.1965 tarih ve 538 sayılı Kanunun 10 uncu maddesiyle değişen şekli.) Bu kanunun uygulama şekli tüzükle (1), icra ve iflas daireleri ile tetkik mercilerinde tutulacak defterlerle dosyaların ve diğer basılı kağıtların düzenlenme şekilleri Adalet Bakanlığınca hazırlanacak yönetmelikle tayin ve tesbit olunur.
(06.06.1985 tarih ve 3222 sayılı Kanunun 47 nci maddesiyle yürürlükten kaldırılmıştır.)
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 3 üncü maddesiyle eklenmiştir.) Yargıtay, icra ve iflas işlerine ait kararların tamamını düzenli olarak yayımlar. Buna ilişkin esaslar Yargıtay tarafından yönetmelikle düzenlenir.
(*) (Madde Başlığı 04.07.2018 Tarih ve 30468 Sayılı Resmi Gazetede Yayımlanan 0698 Sayılı KHK ın 8. Maddesi ile Tüzük, yönetmelik ve yargıtay kararları iken metinde görüldüğü gibi değiştirilmiştir)
(1) (Üstü Çizili İbare 04.07.2018 Tarih ve 30468 Sayılı Resmi Gazetede Yayımlanan 0698 Sayılı KHK ın 8. Maddesi ile madde metninden çıkarılmıştır.)
BİRİNCİ BAP
Teşkilat ve Muhtelif Hükümler
Madde 0015: Harçlar
(03.07.1940 tarih ve 3890 sayılı Kanunun 1 inci maddesiyle değişen şekli.) İcra ve iflas harçlarını kanun tayin eder. Kanunda hilafı yazılı değilse, bütün harç ve masraflar borçluya ait olup neticede ayrıca hüküm ve takibe hacet kalmaksızın tahsil olunur.
İcra takiplerinde, müzahereti Adliye kararları takibe yetkili icra tetkik mercii tarafından Hukuk Usulü Muhakemeleri Kanununun 465 ve müteakip maddelerine tevfikan ittihaz olunur.
BİRİNCİ BAP
Teşkilat ve Muhtelif Hükümler
Madde 0016: Şikayet ve şartlar
(03.07.1940 tarih ve 3890 sayılı Kanunun 1 inci maddesiyle değişen şekli.) Kanunun hallini mahkemeye bıraktığı hususlar müstesna olmak üzere İcra ve İflas dairelerinin yaptığı muameleler hakkında kanuna muhalif olmasından veya hadiseye uygun bulunmamasından dolayı tetkik merciine şikayet olunabilir. Şikayet bu muamelelerin öğrenildiği tarihten yedi gün içinde yapılır.
Bir hakkın yerine getirilmemesinden veya sebepsiz sürüncemede bırakılmasından dolayı her zaman şikayet olunabilir.
BİRİNCİ BAP
Teşkilat ve Muhtelif Hükümler
Madde 0017: Şikayet üzerine yapılacak muameleler
Şikayet tetkik merciince, kabul edilirse şikayet olunan muamele ya bozulur, yahut düzeltilir.
Memurun sebepsiz yapmadığı veya geciktirdiği işlerin icrası emrolunur.
BİRİNCİ BAP
Teşkilat ve Muhtelif Hükümler
Madde 0018: Yargılama usulleri
(Fıkra 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 6. Maddesi ile Değişmiştir.) İcra mahkemesine arzedilen hususlar ivedi işlerden sayılır ve bu işlerde basit yargılama usulü uygulanır.
Şu kadar ki, talep ve cevaplar dilekçe ile olabileceği gibi tetkik merciine ifade zaptettirmek suretiyle de olur.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 4 üncü maddesiyle değişen şekli.) Aksine hüküm bulunmayan hallerde tetkik mercii, şikayet konusu işlemi yapan icra dairesinin açıklama yapmasına ve duruşma yapılmasına gerek olup olmadığını takdir eder; duruşma yapılmasını uygun gördüğü takdirde ilgilileri en kısa zamanda duruşmaya çağırır ve gelmeseler bile gereken kararı verir. Duruşma yapılmayan işlerde tetkik mercii, işin kendisine geldiği tarihten itibaren en geç on gün içinde kararını verir. Duruşmalar, ancak zorunluluk halinde ve otuz günü geçmemek üzere ertelenebilir.
BİRİNCİ BAP
Teşkilat ve Muhtelif Hükümler
Müddetler
Madde 0019: Başlaması ve bitmesi
(18.02.1965 tarih ve 538 sayılı Kanunun 12 nci maddesiyle değişen şekli.) Gün olarak tayin olunan müddetlerde ilk gün hesaba katılmaz.
Ay veya sene olarak tayin olunan müddetler ayın veya senenin kaçıncı günü işlemeye başlamış ise biteceği ay veya senenin aynı gününde ve müddetin biteceği ayın sonunda böyle bir gün yoksa ayın son gününde biter. (Cümle 12.03.2024 tarih ve 32487 sayılı Resmi Gazetede yayımlanan 7499 Sayılı Kanunun 1. Maddesi ile 01.06.2024 tarihinde yürürlüğe girmek üzere Eklenmiştir) Müddet, hafta olarak belirlenmiş ise başladığı güne son hafta içindeki karşılık gelen günde biter.
Bir müddetin sonuncu günü resmi bir tatil gününe rastlarsa, müddet tatili takibeden günde biter.
Müddet, son günün tatil saatinde bitmiş sayılır.
BİRİNCİ BAP
Teşkilat ve Muhtelif Hükümler
Müddetler
Madde 0020: Müddetlerin değiştirilmemesi
Bu kanunun tayin eylediği müddetleri değiştiren bütün mukaveleler hükümsüzdür. Ancak her hangi bir müddetin geçmesinden istifade hakkı olan borçlu bu hakkından vazgeçebilir. Bu vazgeçme üçüncü şahıslara tesir etmez.
BİRİNCİ BAP
Teşkilat ve Muhtelif Hükümler
Müddetler
Madde 0021: İcra tebliğleri
(18.02.1965 tarih ve 538 sayılı Kanunun 13 üncü maddesiyle değişen şekli.) İcra dairelerince yapılacak tebliğler yazı ile ve Tebligat Kanunu hükümlerine göre olur. Bu tebliğler makbuz karşılığında doğrudan doğruya tevdi suretiyle de yapılabilir.
İlamda ve 38 inci maddeye göre ilam hükmünde sayılan belgelerle ipotek senedinde yazılı olan adresi değiştiren alacaklı veya borçlu; keyfiyeti birbirlerine noter vasıtasiyle bildirmiş olmadıkça, tebligat aynı adrese yapılır ve bu adreste bulunmadığı takdirde Tebligat Kanununun 35 inci maddesi uygulanır.
Adres değişikliği, yukarıdaki fıkra gereğince alacaklı veya borçlu tarafından diğer tarafa tebliğ olunduğu halde eski adrese tebligat yaptırarak Tebligat Kanununun 35 inci maddesinden faydalanmış olan taraf bu suretle diğer tarafa verdiği bütün zararları yüzde 15 fazlasiyle ödemeye mecbur olduğu gibi hakkında 343 üncü maddedeki ceza da uygulanır.
BİRİNCİ BAP
Teşkilat ve Muhtelif Hükümler
Müddetler
Madde 0022: İcranın durdurulması
Şikayet, tetkik merciince karar verilmedikçe icrayı durdurmaz.
BİRİNCİ BAP
Teşkilat ve Muhtelif Hükümler
Müddetler
Madde 0023: Kanundaki Istılahlar
(Madde 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile Değiştirilmiştir.)
Bu Kanunun uygulanmasında;
1. İpotek tabiri ipotekleri, ipotekli borç senetlerini, irat senetlerini, eski hukuk hükümlerine göre tesis edilmiş taşınmaz rehinlerini, taşınmaz mükellefiyetlerini, bazı taşınmazlar üzerindeki hususî imtiyazları ve taşınmaz eklenti üzerine rehin muamelelerini,
2. Taşınır rehni tabiri, teslime bağlı rehinleri, Türk Medenî Kanununun 940 ıncı maddesinde öngörülen rehinleri, ticarî işletme rehnini, hapis hakkını, alacak ve sair haklar üzerindeki rehinleri,
3. Sadece Rehin tabiri, ipotek ve taşınır rehni tabirlerine giren bütün taşınır ve taşınmaz rehinlerini,
ihtiva eder.
Açıkça öngörülen istisnalar dışında, bayrağına ve bir sicile kayıtlı olup olmadığına bakılmaksızın bütün gemiler hakkında bu Kanunun taşınırlara ilişkin hükümleri uygulanır. Bu Kanun uyarınca gemi siciline verilecek şerhler, Türk Ticaret Kanununun 977 nci maddesi hükmüne tâbidir.
İKİNCİ BAP
İlamların İcrası
I. Para ve Teminattan Başka Borçlar Hakkında İlamların İcrası
Madde 0024: Menkul teslimi
(18.02.1965 tarih ve 538 sayılı Kanunun 14 üncü maddesiyle değişen şekli.) Bir menkulün teslimine dair olan ilam icra dairesine verilince icra memuru bir icra emri tebliği suretiyle borçluya yedi gün içinde o şeyin teslimini emreder.
İcra emrinde; alacaklı ve borçlunun ve varsa mümesillerinin adları ve soyadları ile şöhret ve ikametgahları hükmü veren mahkemenin ismi ve hükmolunun şeyin neden ibaret olduğu, ilamın tarih ve numarası ve tetkik merciiden veya temyiz yahut iadei muhakeme yoliyle ait olduğu mahkemeden icranın geri bırakılması hakkında bir karar getirilmedikçe cebri icraya devam olunacağı yazılır.
Borçlu, bu emri hiç tutmaz veya eksik bırakır ve hükmolunan menkul veya misli yedinde bulunursa elinden zorla alınıp alacaklıya verilir.
Yedinde bulunmazsa ilamda yazılı değeri alınır. Vermezse ayrıca icra emri tebliğine hacet kalmaksızın haciz yoliyle tahsil olunur. Menkul malın değeri, ilamda yazılı olmadığı veya ihtilaflı bulunduğu takdirde, icra memuru tarafından haczin yapıldığı tarihteki (1) rayice göre takdir olunur.
Hükmolunan menkulün değeri, borsa veya ticaret odalarından, olmıyan yerlerde icra memuru tarafından seçilecek bilirkişiden sorulup alınacak cevaba göre tayin edilir.
İlgililerin bu hususta tetkik merciine şikayet hakları vardır.
(Fıkra 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile Yürürlükten Kaldırılmıştır.)
(1) (Bu kısımda yer alan takip tarihindeki ibaresi; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 6 ncı maddesiyle metinde görüldüğü şekilde değiştirilmiştir.)
İKİNCİ BAP
İlamların İcrası
I. Para ve Teminattan Başka Borçlar Hakkında İlamların İcrası
Madde 0025: Çocuk teslimi
(Madde 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 32. Maddesi ile Yürürlükten Kaldırılmıştır.)
İKİNCİ BAP
İlamların İcrası
I. Para ve Teminattan Başka Borçlar Hakkında İlamların İcrası
Madde 0025/A: Çocukla şahsi münasebet tesisine dair ilamin icrası
(Madde 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 32. Maddesi ile Yürürlükten Kaldırılmıştır.)
İKİNCİ BAP
İlamların İcrası
I. Para ve Teminattan Başka Borçlar Hakkında İlamların İcrası
Madde 0025/B: Çocuk teslimine ve çocukla kişisel ilişki kurulmasına dair ilamların icrasında uzman bulundurulması
(Madde 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 32. Maddesi ile Yürürlükten Kaldırılmıştır.)
İKİNCİ BAP
İlamların İcrası
I. Para ve Teminattan Başka Borçlar Hakkında İlamların İcrası
Gayrimenkul tahliye ve teslimi
Madde 0026: 1 - Borçlunun elinde ise
(Madde 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile Değişmiştir.)
Bir taşınmazın tahliye ve teslimine dair olan ilam, icra dairesine verilince icra müdürü 24 üncü maddede yazılı şekilde bir icra emri tebliği suretiyle borçluya yedi gün içinde hükmolunan şeyin teslimini emreder.
Borçlu taşınmazı işgal etmekte iken bu emri tutmazsa, ilamın hükmü zorla icra olunur.
Alacaklıya teslim olunan taşınmaza haklı bir sebep olmaksızın tekrar giren borçlu ayrıca hükme hacet kalmadan zorla çıkarılır.
Taşınmazın içinde bulunup da ilamda dahil olmayan eşya çıkarılarak borçluya teslim ve hazır değilse vekiline veya ailesi halkından veyahut müstahdemlerinden reşit bir kimseye tevdi olunur. Bunlardan da kimse bulunmazsa mezkûr eşya masrafı ileride borçluya ödetilmek üzere peşin olarak alacaklıdan alınıp emin bir yerde veya alacaklının yedinde hıfzettirilir ve icra dairesince hemen yapılacak tebligat üzerine borçlu eşyanın bulunduğu mahalde ise beş ve değil ise otuz gün içinde eşyayı almaktan veya masrafı ödemekten imtina eder yahut lüzum görülürse icra müdürü icra mahkemesinin kararıyla bunları satıp tutarından masrafı ifa eder. Fazla kalırsa borçlunun adına, Adalet Bakanlığınca çıkarılan yönetmelikte nitelikleri belirlenen bankalardan birine yatırılır.
İKİNCİ BAP
İlamların İcrası
I. Para ve Teminattan Başka Borçlar Hakkında İlamların İcrası
Gayrimenkul tahliye ve teslimi
Madde 0027: 2 - Gayrimenkul üçüncü şahıs elinde ise
Gayrimenkul, üçüncü bir şahıs tarafından davadan sonra ve hükümden evvel tapuya tescil edilmiş bir akte müsteniden işgal edilmekte ise alacaklı borçlunun o şahsa karşı malik olduğu hakları haiz olur. Bu şıkkı ihtiyar etmezse borçlusuna karşı tazminat davası açabilir. Şu kadar ki suiniyet sahibi üçüncü şahıslara karşı umumi hükümler mahfuzdur.
(2.Fıkra 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile Yürürlükten Kaldırılmıştır.)
İKİNCİ BAP
İlamların İcrası
I. Para ve Teminattan Başka Borçlar Hakkında İlamların İcrası
Madde 0028: Taşınmaz davalarında hükümlerin tapu sicil dairesine tebliği:
(Madde ve Madde Başlığı 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile Değişmiştir.)
Taşınmaz davalarında davacının lehine hüküm verildiği takdirde mahkeme davacının talebine hacet kalmaksızın hükmün tefhimi ile beraber hulasasını tapu sicili dairesine bildirir. İlgili daire bu ciheti hükmolunan taşınmazın kaydına şerh verir. Bu şerh, Türk Medeni Kanununun 1010 uncu maddesinin ikinci fıkrası hükmüne tâbidir.
Taşınmaz davası üzerine verilen karar ileride davacının aleyhine kesinleşirse mahkeme, derhal bu hükmün hulasasını da tapu sicili dairesine bildirir.
İKİNCİ BAP
İlamların İcrası
I. Para ve Teminattan Başka Borçlar Hakkında İlamların İcrası
Madde 0029: Gayrimenkul hakkındaki hükümden sonra yedin tebeddülü
(Madde 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile Değişmiştir.)
Hükmün tapu sicili dairesine bildirilmesinden sonraki tebeddüllerin icra muamelelerine tesiri olmaz. Hükümde gösterilen şey kimin elinde ise ondan alınıp alacaklıya teslim olunur.
Şu kadar ki, o yerde bulunan üçüncü şahıs bu malı borçludan teslim almış olmayıp onu doğrudan doğruya işgal etmekte bulunduğunu bildiren bir tapu sicili kaydı gösterirse mahkemeye müracaatla dava açması için kendisine yedi gün mühlet verilir. Bu müddet içinde dava açılırsa icra geri bırakılır.
İKİNCİ BAP
İlamların İcrası
I. Para ve Teminattan Başka Borçlar Hakkında İlamların İcrası
Madde 0030: Bir işin yapılmasına veya yapılmamasına dair olan ilamlar (*)
Bir işin yapılmasına mütedair ilam icra dairesine verilince icra memuru 24 üncü maddede yazılı şekilde bir icra emri tebliği suretiyle borçluya ilamda gösterilen müddet içinde ve eğer müddet tayin edilmemişse işin mahiyetine göre başlama ve bitirme zamanlarını tayin ederek işi yapmağı emreder.
Borçlu muayyen müddetlerde işe başlamaz veya bitirmez ve iş diğer bir kimse tarafından yapılabilecek şeylerden olur ve alacaklı da isterse yapılması için lazımgelen masraf icra memuru tarafından ehlivukufa takdir ettirilir. Bu masrafın ilerde hükme hacet kalmaksızın borçludan tahsil olunup kendisine verilmek üzere ifasına alacaklı muvafakat ederse alınıp hükmolunan iş yaptırılır. Muvafakat etmezse ayrıca hükme hacet kalmadan borçlunun kafi miktarda malı haciz ile paraya çevrilerek o iş yaptırılır.
İlam, bir işin yapılmamasına mütedair olduğu takdirde icra dairesi tarafından ilamın hükmü borçluya aynı müddetli bir emirle tebliğ olunur. Bu emirde ilam hükmüne muhalefetin 343 üncü maddedeki cezayı müstelzim olduğu yazılır.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 9 uncu maddesiyle eklenmiştir.) Bir işin yapılmasına veya yapılmamasına dair olan ilam hükmü yerine getirildikten sonra borçlu, ilam hükmünü ortadan kaldıracak bir eylemde bulunursa, mahkemeden ayrıca hüküm almaya gerek kalmadan, önceki ilam hükmü tekrar zorla yerine getirilir.
(*) (Bir işin yapılmasına dair olan ilamlar olan madde başlığı; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 9 uncu maddesiyle metinde görüldüğü şekilde değiştirilmiştir.)
İKİNCİ BAP
İlamların İcrası
I. Para ve Teminattan Başka Borçlar Hakkında İlamların İcrası
Madde 0031: İrtifak haklarına mütedair ilamlar
(Madde ve Madde Başlığı 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile Değişmiştir.)
Bir irtifak hakkının kaldırılmasına yahut böyle bir hakkın tahmiline mütedair ilam icra dairesine verilince icra müdürü 24 üncü maddede yazılı şekilde yedi günlük bir icra emri gönderir. Borçlu muhalefet ederse ilamın hükmü zorla icra olunur.
İKİNCİ BAP
İlamların İcrası
I. Para ve Teminattan Başka Borçlar Hakkında İlamların İcrası
Madde 0031/A: Gemilere ve bunlarla ilgili aynî haklara ilişkin ilamların icrası
(Madde 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile Eklenmiştir.)
Bayrağına ve sicile kayıtlı olup olmadığına bakılmaksızın bütün gemilere ve bunlarla ilgili aynî haklara ilişkin kararlar, kesinleşmedikçe icra edilemez.
Sicile kayıtlı Türk gemilerine ve bunlarla ilgili aynî haklara ilişkin davalarda davacının lehine hüküm verilirse, mahkeme, davacının istemine gerek kalmaksızın, hükmün tefhimi ile birlikte özetini gemi sicili müdürlüğüne bildirir. Hüküm, gemi siciline şerh edilir. Davada verilen karar ileride davacının aleyhine kesinleşirse, mahkeme, bu hükmün özetini de gemi sicili müdürlüğüne derhal bildirir. Sicile kayıtlı olup olmadığına bakılmaksızın bütün yabancı bayraklı gemiler bakımından mahkeme, bu fıkrada öngörülen bildirimleri, geminin bayrağını taşıdığı devletin en yakın konsolosluğuna yapar. Hükmün gemi siciline şerh edilmesinden sonra geminin zilyetliğini elde eden kişi aleyhine yeni bir ilâm alınmasına gerek olmadan, üçüncü fıkraya göre işlem yapılır.
Bayrağına ve sicile kayıtlı olup olmadığına bakılmaksızın bir geminin tahliye ve teslimine ilişkin ilâm, icra dairesine verilince icra müdürü, bir icra emri tebliği suretiyle borçluya yedi gün içinde o geminin teslimini emreder. İcra emrinde; alacaklı ve borçlunun ve varsa temsilcilerinin adları ve soyadları ile yerleşim yerleri, hükmü veren mahkemenin ismi ile tahliye ve teslimine hükmolunan geminin kimliği, ilâmın tarih ve numarası ve icra mahkemesinden veya istinaf ya da temyiz yahut iadei muhakeme yoluyla görülmekte olduğu mahkemeden icranın geri bırakılması hakkında bir karar getirilmedikçe cebrî icraya devam olunacağı yazılır.
Borçlu, gemiye zilyet olduğu hâlde bu emri yerine getirmezse, ilâmın hükmü zorla tenfiz olunur. Borçlu geminin zilyedi değilse, alacaklı aşağıda yazılı seçimlik haklardan birini kullanabilir:
1. Alacaklı, geminin ilâmda yazılı değerinin alınmasını isteyebilir. Borçlu bu değeri ödemezse ayrıca icra emri tebliğine gerek kalmaksızın, söz konusu değer kendisinden haciz yoluyla tahsil olunur. Geminin değeri, ilâmda yazılı olmadığı ve taraflar bu değer üzerinde anlaşamadıkları takdirde, icra müdürü tarafından seçilecek bilirkişi heyetine tespit ettirilir. Bilirkişi heyeti geminin kıymet takdiri sırasındaki değerini esas alır.
2. Alacaklı, gemiye zilyet olan üçüncü kişiye karşı borçlunun sahip olduğu hakları kullanabilir. Şu kadar ki, üçüncü kişi, davadan sonra ve hükümden önce gemi siciline tescil edilmiş bir sözleşmeye dayanarak gemiye zilyet ise (1) numaralı bent hükmü uygulanır.
Alacaklıya teslim olunan gemiye haklı bir sebep olmaksızın tekrar giren borçlu veya üçüncü kişi, ayrıca hükme gerek kalmadan zorla çıkarılır.
Gemide bulunup da ilâma dahil olmayan eşya, çıkarılarak borçluya teslim ve bu kişi hazır değilse vekiline tevdi olunur. Bunlardan hiçbiri bulunmazsa mezkûr eşya, masrafı ileride borçluya ödetilmek üzere peşin olarak alacaklıdan alınıp emin bir yerde veya alacaklının yedinde hıfzettirilir ve icra dairesince hemen yapılacak tebligat üzerine borçlu eşyanın bulunduğu mahalde ise beş, değil ise otuz gün içinde eşyayı almaktan veya masrafı ödemekten kaçınırsa yahut gerek görülürse, icra müdürü, icra mahkemesinin kararıyla bunları satıp tutarından masrafı öder; fazlası kalırsa borçlunun adına, Adalet Bakanlığınca çıkarılan yönetmelikte nitelikleri belirlenen bankalardan birine yatırır.
Sicile kayıtlı Türk gemileri üzerinde ipotek veya intifa hakkının kurulmasına veya kaldırılmasına ilişkin ilâm, icra dairesine verilince, icra müdürü, üçüncü fıkrada yazılı şekilde yedi günlük bir icra emri gönderir. Borçlu emri yerine getirmezse, ilâmın hükmü zorla icra olunur.
Gemiye ilişkin bir işin yapılmasına veya yapılmamasına dair olan ve önceki fıkra hükümlerine girmeyen ilâmların icrası hakkında 30 uncu madde uygulanır.
İKİNCİ BAP
İlamların İcrası
II. Para ve Teminat Verilmesi Hakkındaki İlamların İcrası
Madde 0032: İcra emri ve muhtevası
(18.02.1965 tarih ve 538 sayılı Kanunun 16 ncı maddesiyle değişen şekli.) Para borcuna veya teminat verilmesine dair olan ilam icra dairesine verilince icra memuru borçluya bir icra emri tebliğ eder. Bu emirde 24 üncü maddede yazılanlardan başka hükmolunan şeyin cinsi ve miktarı gösterilir ve nihayet yedi gün içinde ödenmesi ve bu müddet içinde borç ödenmez veya hükmolunan teminat verilmezse tetkik merciinden veya istinaf veya temyiz yahut (2) iadei muhakeme yolu ile ait olduğu mahkemeden icranın geri bırakılmasına dair bir karar getirilmedikçe cebri icra yapılacağı ve bu müddet içinde 74 üncü madde mucibince mal beyanında bulunması ve bulunmazsa hapis ile tazyik olunacağı, mal beyanında bulunmaz veya (1) hakikata muhalif beyanda bulunursa hapis ile cezalandırılacağı ihtar edilir.
(Fıkra 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 7. Maddesi ile Eklenmiştir) Yabancı devlet aleyhine başlatılan ilamlı icra takiplerine ilişkin icra emrinde uluslararası andlaşmalar saklı kalmak kaydıyla, borçlu devlete ait olan mallar hakkında cebri icra yapılabileceği hususu ayrıca ihtar edilir.
(1) (Bu kısımda yer alan hapis ile tazyik olunacağı ve ibaresi; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 10 uncu maddesiyle metinde görüldüğü şekilde değiştirilmiştir.)
(2) (Bu kısımda yer alan temyiz yahut ibaresi; 18.03.2005 tarih ve 25759 sayılı Resmi Gazete de yayımlanan 5311 sayılı Kanunun 3 üncü maddesiyle, 01.06.2005 tarihinden geçerli olarak metinde görüldüğü şekilde değiştirilmiştir.)
İKİNCİ BAP
İlamların İcrası
II. Para ve Teminat Verilmesi Hakkındaki İlamların İcrası
Madde 0033: İcranın geri bırakılması
(18.02.1965 tarih ve 538 sayılı Kanunun 17 nci maddesiyle değişen şekli.) İcra emrinin tebliği üzerine borçlu yedi gün içinde dilekçe ile icra tetkik merciine başvurarak borcun zamanaşımına uğradığı veya imhal veya itfa edildiği itirazında bulunabilir. İtfa veya imha iddiası yetkili mercilerce re sen yapılmış veya usulüne göre tasdik edilmiş yahut icra dairesinde veya tetkik merciinde veya mahkeme önünde ikrar olunmuş senetle tevsik edildiği takdirde icra geri bırakılır.
İcra emrinin tebliğinden sonraki devrede tahakkuk etmiş itfa, imhal, veya zamanaşımına dayanan geri bırakma istekleri her zaman yapılabilir. Bunlardan itfa veya imhale dayanan istekler mutlaka noterlikçe re sen yapılmış veya tasdik olunmuş belgelere veya icra zaptına istinat ettirilmelidir.
Tetkik mercii, geri bırakılma talebini reddettiği takdirde borçlu ancak istinaf veya temyiz yoluna başvuru süresi (1) içinde alacağı karşılıyacak nakit veya mercice kabul edilecek menkul rehin veya esham veya tahvilat veya gayrimenkul rehni yahut muteber bir banka kefaleti göstermek şartiyle istinaf veya temyiz yoluna başvurabilir. (2) Borçlunun yeter malı mahcuz ise veya borçlunun talebi üzerine istinaf veya temyiz yoluna başvuru süresi (1) içinde yeter malı haczedilmişse bu fıkrada yazılı teminatı göstermeye lüzum yoktur.
Borçlu olmadığı parayı ödemek mecburiyetinde kalan borçlunun 72 nci madde mucibince istirdat davası açarak paranın geriye verilmesini istemek hakkı saklıdır.
(1) (Bu kısımlarda yer alan temyiz süresi ibareleri; 18.03.2005 tarih ve 25759 sayılı Resmi Gazete de yayımlanan 5311 sayılı Kanunun 4 üncü maddesiyle, 01.06.2005 tarihinden geçerli olarak metinde görüldüğü şekilde değiştirilmiştir.)
(2) (Bu kısımda yer alan temyiz yoluna gidebilir. ibaresi; 18.03.2005 tarih ve 25759 sayılı Resmi Gazete de yayımlanan 5311 sayılı Kanunun 4 üncü maddesiyle, 01.06.2005 tarihinden geçerli olarak metinde görüldüğü şekilde değiştirilmiştir.)
İKİNCİ BAP
İlamların İcrası
II. Para ve Teminat Verilmesi Hakkındaki İlamların İcrası
Madde 0033/A: İlamın zamanaşımına uğradığı iddiası
(18.02.1965 tarih ve 538 sayılı Kanunun 18 inci maddesiyle eklenmiştir.) İlamın zamanaşımına uğradığı veya zamanaşımının kesildiği veya tatile uğradığı iddiaları icra tetkik mercii tarafından resmi vesikalara müsteniden incelenerek icranın geri bırakılmasına veya devamına karar verilir.
Alacaklı, icranın geri bırakılması kararının kesinleştiğinin kendisine tebliğinden sonra, zamanaşımının vakı olmadığını ispat sadedinde ve 7 gün içinde umumi mahkemelerde dava açabilir. Aksi takdirde icrası istenen ilamın zamanaşımına uğradığı hususu kesin hüküm teşkil eder.
İcranın devamına karar verilmesi halinde 33 üncü maddenin son fıkrası burada da uygulanır.
İKİNCİ BAP
İlamların İcrası
III. Müşterek Hükümler
Madde 0034: İcranın nereden isteneceği
İlamların icrası her icra dairesinden talep olunabilir. Alacaklı ikametgahını değiştirirse takibin yeni ikametgahı icra dairesine havalesini isteyebilir.
İKİNCİ BAP
İlamların İcrası
III. Müşterek Hükümler
Madde 0035: Takibin başlaması
Takip, ilamın icra dairesine tevdii ile başlar. İstiyen alacaklıya kayıt numarasını mübeyyin bedava ve pulsuz bir ilmühaber verilir.
İKİNCİ BAP
İlamların İcrası
III. Müşterek Hükümler
Madde 0036: İcranın geri bırakılması için verilecek süre
(18.03.2005 tarih ve 25759 sayılı Resmi Gazete de yayımlanan 5311 sayılı Kanunun 5 inci maddesiyle başlığı ile birlikte değişen ve 01.06.2005 tarihinden geçerli olarak yürürlüğe giren şekli.) İlama karşı istinaf veya temyiz yoluna başvuran borçlu, hükmolunan para veya eşyanın resmi bir mercie depo edildiğini ispat eder yahut hükmolunan para veya eşya kıymetinde icra mahkemesi tarafından kabul edilecek taşınır rehni veya esham veya tahvilat veya taşınmaz rehni veya muteber banka kefaleti gösterirse veya borçlunun hükmolunan para ve eşyayı karşılayacak malı mahcuz ise icranın geri bırakılması için takibin yapıldığı yer icra mahkemesinden (1) karar alınmak üzere icra müdürü tarafından kendisine uygun bir süre verilir. Bu süre ancak zorunluluk halinde uzatılabilir.
Borçlu, Devlet veya adli yardımdan yararlanan bir kimse ise teminat gösterme zorunluluğu yoktur.
(3. Fıkra 30.11.2021 tarih ve 31675 sayılı Resmi Gazetede yayımlanan 7343 Sayılı Kanun ile Değişmiştir.) Ücreti ilgililer tarafından verilirse icra mahkemesince icranın geri bırakılması hakkındaki karar, hükmü veren mahkemeye ve icra dairesine en uygun vasıtalarla bildirilir.
Nafaka hükümlerinde böyle bir süre verilemez.
Bölge adliye mahkemesince başvurunun haklı görülmesi halinde teminatın geri verilip verilmeyeceğine karar verilir. Yargıtayca hükmün bozulması halinde borçlunun başvurusu üzerine, bozmanın mahiyetine göre teminatın geri verilip verilmeyeceğine bozma sonrası esası inceleyecek (1) mahkemece kesin olarak karar verilir.
Bölge adliye mahkemesince başvurunun kesin olarak (1) esastan reddine karar verilmesi veya Yargıtayca hükmün onanması halinde alacaklının istemi üzerine başkaca işleme gerek kalmaksızın teminata konu olan para alacaklıya ödenir. Mal ve haklar ise, malın türüne göre icra dairesince paraya çevrilir. (Cümle 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 5. Maddesi ile Eklenmiştir) Bölge adliye mahkemesinin başvurunun esastan reddine ilişkin kararına karşı temyiz yolunun açık olması hâlinde, temyiz yoluna başvurma süresinin dolmasına kadar icranın geri bırakılması kararının etkisi devam eder. İlam alacaklısının teminat üzerinde rüçhan hakkı vardır.
(1) bölge adliye mahkemesi veya Yargıtaydan İbaresi 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 5. Maddesi ile takibin yapıldığı yer icra mahkemesinden şeklinde değişmiş ve Altı Çizili İbareler eklenmiştir.
İKİNCİ BAP
İlamların İcrası
III. Müşterek Hükümler
Madde 0037: Haciz veya iflas istemek yetkisi
İcra emrinde yazılı müddet geçtiği halde borcunu ödemiyenlerin malları haczolunur yahut borçlu iflasa tabi eşhastan olupta alacaklı isterse salahiyetli ticaret mahkemesince iflasına karar verilir.
İKİNCİ BAP
İlamların İcrası
III. Müşterek Hükümler
Madde 0038: İlam mahiyetini haiz belgeler
(18.02.1965 tarih ve 538 sayılı Kanunun 20 nci maddesiyle değişen şekli.) Mahkeme huzurunda yapılan sulhlar, kabuller ve para borcu ikrarını havi re sen tanzim edilen noter senetleri, istinaf ve (1) temyiz kefaletnameleri ile icra dairesindeki kefaletler, ilamların icrası hakkındaki hükümlere tabidir. Bu maddedeki icra kefaletleri müteselsil kefalet hükmündedir.
(1) (Bu kısımda yer alan noter senetleri ve ibaresi; 18.03.2005 tarih ve 25759 sayılı Resmi Gazete de yayımlanan 5311 sayılı Kanunun 6 ncı maddesiyle, 01.06.2005 tarihinden geçerli olarak metinde görüldüğü şekilde değiştirilmiştir.)
İKİNCİ BAP
İlamların İcrası
III. Müşterek Hükümler
Madde 0039: Zamanaşımı
İlama müstenit takip, son muamele üzerinden on sene geçmekle zamanaşımına uğrar.
Noter senedine müstenit takip, senedin mahiyetine göre borçlar veya ticaret kanunlarında muayyen olan zamanaşımlarına tabidir.
İKİNCİ BAP
İlamların İcrası
III. Müşterek Hükümler
Madde 0040: İcranın iadesi
(1. Fıkranın: 18.03.2005 tarih ve 25759 sayılı Resmi Gazete de yayımlanan 5311 sayılı Kanunun 7 nci maddesiyle değişen ve 01.06.2005 tarihinden geçerli olarak yürürlüğe giren şekli.) Bir ilamın bölge adliye mahkemesince kaldırılması veya temyizen bozulması icra muamelelerini olduğu yerde durdurur.
(18.03.2005 tarih ve 25759 sayılı Resmi Gazete de yayımlanan 5311 sayılı Kanunun 7 nci maddesiyle değişen ve 01.06.2005 tarihinden geçerli olarak yürürlüğe giren şekli.) Bir ilam hükmü icra edildikten sonra bölge adliye mahkemesince kaldırılır veya yeniden esas hakkında karar verilir ya da Yargıtayca bozulup da aleyhine icra takibi yapılmış olan kimsenin hiç veya o kadar borcu olmadığı kesin bir ilamla tahakkuk ederse, ayrıca hükme hacet kalmaksızın icra tamamen veya kısmen eski haline iade olunur.
Ancak üçüncü şahısların hüsnü niyetle kazandıkları haklara halel gelmez.
İKİNCİ BAP
İlamların İcrası
III. Müşterek Hükümler
Madde 0041: Umumi hükümler
Kanunun bu ikinci babında yazılı hükümlere mugayir olmıyan diğer hükümleri ilama müstenit takiplerde de cereyan eder.
ÜÇÜNCÜ BAP
ilamsız Takip
I. Takibin muhtelif tarzları
Madde 0042: Para borcu ve teminat için takip
Bir paranın ödenmesine veya bir teminatın verilmesine dair olan cebri icralar takip talebiyle başlar ve haciz yoliyle veya rehnin paraya çevrilmesi yahut iflas suretiyle cereyan eder.
(Fıkra 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 8. Maddesi ile Eklenmiştir) Yabancı devlet aleyhine ilamsız takip yoluna başvurulamaz.
(Fıkra 25.08.2017 tarih ve 30165 sayılı Resmi Gazetede yayımlanan 694 Sayılı Khk ile [7078/8 md. ile Aynen Kabul] Eklenmiştir) İdari yargının görev alanına giren konularda ilamsız takip yoluna başvurulamaz.
ÜÇÜNCÜ BAP
ilamsız Takip
I. Takibin muhtelif tarzları
Madde 0043: İflasa tabi şahıslar hakkındaki takip
(18.02.1965 tarih ve 538 sayılı Kanunun 21 inci maddesiyle değişen şekli.) İflas yolu ile takip, ancak Ticaret Kanunu gereğince tacir sayılan veya tacirler hakındaki hükümlere tabi bulunanlar ile özel kanunlarına göre tacir olmadıkları halde iflasa tabi bulundukları bildirilen hakiki veya hükmi şahıslar hakkında yapılır. Şu kadar ki, alacaklı bu kimseler hakkında haciz yolu ile de takipte bulunabilir.
Bu yollardan birini seçen alacaklı bir defaya mahsus olmak üzere o yolu bırakıp harc ödemeksizin diğerine yeni baştan müracaat edebilir.
ÜÇÜNCÜ BAP
ilamsız Takip
I. Takibin muhtelif tarzları
Madde 0044: Ticareti terk edenler
(18.02.1965 tarih ve 538 sayılı Kanunun 22 nci maddesiyle değişen şekli.) Ticareti terk eden bir tacir 15 gün içinde keyfiyeti kayıtlı bulunduğu ticaret siciline bildirmeye ve bütün aktif ve pasifi ile alacaklılarının isim ve adreslerini gösteren bir mal beyanında bulunmaya mecburdur. Keyfiyet ticaret sicili memurluğunca ticaret sicili ilanlarının yayınlandığı gazete de ve alacaklıların bulunduğu yerlerde de mütat ve münasip vasıtalarla ilan olunur. İlan masraflarını ödemiyen tacir beyanda bulunmamış sayılır.
Bu ilan tarihinden itibaren bir sene içinde, ticareti terk eden tacir hakkında iflas yolu ile takip yapılabilir.
Ticareti terk eden tacir, mal beyanının tevdii tarihinden itibaren iki ay müddetle haczi kabil malları üzerinde tasarruf edemez.
Üçüncü şahısların zilyedlik ve tapu sicili hükümlerine dayanarak iyi niyetle elde ettiği haklar saklıdır. Ancak karı ve koca ile usul ve füru, neseben veya sıhren ikinci dereceye kadar (Bu derece dahil) hısımlar, evlat edinenle evlatlık arasındaki iktisaplarda iyi niyet iddiasında bulunulamaz.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 11 inci maddesiyle değişen şekli.) Mal beyanını alan merci, keyfiyeti tapu veya gemi sicil daireleri ile Türk Patent Enstitüsüne bildirir. Bu bildiri üzerine sicile, temlik hakkının iki ay süre ile tahdit edilmiş bulunduğu şerhi verilir. Keyfiyet ayrıca Türkiye Bankalar Birliğine de bildirilir.
Bozulmaya maruz veya muhafazası külfetli olan veya tayin edilen kanuni müddet içinde değerinin düşmesi kuvvetle muhtemel bulunan mallar hakkında, tacirin talebi üzerine, mahkemece icra memuru marifetiyle ve bu kanun hükümleri dairesinde bu malların satılmasına ve bedelinin 9 uncu maddede yazılı bir bankaya depo edilmesine karar verilebilir.
ÜÇÜNCÜ BAP
ilamsız Takip
I. Takibin muhtelif tarzları
Madde 0045: Rehin ve ipotekle temin edilmiş alacaklar
Rehinle temin edilmiş bir alacağın borçlusu iflasa tabi şahıslardan olsa bile alacaklı yalnız rehinin paraya çevrilmesi yoliyle takip yapabilir. Ancak rehinin tutarı borcu ödemeğe yetmezse alacaklı kalan alacağını iflas veya haciz yoliyle takip edebilir.
(Fıkra 06.03.2007 tarih ve 26454 sayılı Resmi Gazetede yayımlanan 5582 Sayılı Kanunun 1. maddesi ile Eklenmiştir) 2499 sayılı Sermaye Piyasası Kanununun 38/A maddesinin birinci fıkrasında tanımlanan konut finansmanından kaynaklanan rehinle temin edilmiş alacaklar ile Toplu Konut İdaresi Başkanlığının rehinle temin edilmiş alacaklarının takibinde, rehnin paraya çevrilmesi yoluyla takip yapılabilir veya haciz yoluna başvurulabilir.
Poliçe ve emre muharrer senetlerle çekler hakkındaki 167 nci madde hükmü mahfuzdur.
İpotekle temin edilmiş faiz ve senelik taksit alacaklarında, alacaklının intihabına ve borçlunun sıfatına göre, rehinin paraya çevrilmesi veya haciz yahut iflas yollarına müracaat olunabilir.
(29.06.1956 tarih ve 6763 sayılı Kanunun 42 nci maddesiyle yürürlükten kaldırılmıştır.)
ÜÇÜNCÜ BAP
ilamsız Takip
I. Takibin muhtelif tarzları
Haciz yoliyle takip
Madde 0046: 1 - Umumiyetle
Takip diğer bütün hallerde haciz yoliyle yapılır. Borçlu tüccar sıfatını yeni iktisap etmişse bundan evvel aleyhinde talep edilmiş hacizler iflasına hükmolunmadıkça eskisi gibi icra olunur.
ÜÇÜNCÜ BAP
ilamsız Takip
I. Takibin muhtelif tarzları
Haciz yoliyle takip
Madde 0047: 2 - Hukuku amme boçları
Para cezasiyle diğer hukuku amme borçlarının takibi hakkındaki kanunlar hükmü mahfuzdur. Şukadar ki, Devletin bir akitten veya haksız bir fiilden doğan alacakları hakkında bu kanunun hükümleri cereyan eder.
ÜÇÜNCÜ BAP
ilamsız Takip
I. Takibin muhtelif tarzları
Madde 0048: Zabıt ve müsadere edilen eşyanın paraya çevrilmesi
Devletin cezai ve mali kanunları mucibince zabıt ve müsadere edilmiş olan şeylerin paraya çevrilmesi o kanunların hükümlerine göre yapılır.
ÜÇÜNCÜ BAP
ilamsız Takip
I. Takibin muhtelif tarzları
Madde 0049: Rehin karşılığı ödünç verenler
(18.02.1965 tarih ve 538 sayılı Kanunun 23 üncü maddesiyle değişen şekli.) Rehin karşılığı yapılan ödünç verme işlerinde Medeni Kanun ile Türkiye Cumhuriyeti Ziraat Bankası ve Türkiye Emlak Kredi Bankasının özel kanunlarında paraya çevirmeye dair hükümleri saklıdır.
ÜÇÜNCÜ BAP
ilamsız Takip
II. Yetki
Madde 0050: Yetki ve itirazları
(03.07.1940 tarih ve 3890 sayılı Kanunun 1 inci maddesiyle değişen şekli.) Para veya teminat borcu için takip hususunda Hukuk Usulü Muhakemeleri Kanununun yetkiye dair hükümleri kıyas yolu ile tatbik olunur. Şu kadar ki, takibe esas olan akdin yapıldığı icra dairesi de takibe salahiyetlidir.
Yetki itirazı esas hakkındaki itirazla birlikte yapılır. Tetkik mercii tarafından önce yetki meselesi tetkik ve kati surette karara raptolunur.
İki tetkik mercii arasında yetki noktasından ihtilaf çıkarsa Hukuk Usulü Muhakemeleri Kanununun 25 inci maddesi hükmü tatbik olunur.
ÜÇÜNCÜ BAP
ilamsız Takip
III. Tatiller ve Talikler
Tatiller
Madde 0051: 1 - Bütün borçlular hakkında
(18.02.1965 tarih ve 538 sayılı Kanunun 24 üncü maddesiyle değişen şekli.) Güneşin batmasından bir saat sonra ile güneşin doğmasından bir saat önceye kadarki devrede (Gece vakti) ve tatil günlerinde takip muameleleri yapılamaz. Ancak, gece iş görülen yerlerde gece vakti hasılat haczi mümkündür. Tatil günlerinde haciz ve tebligat yapılabileceği gibi muhafaza tedbirleri de alınabilir. Borçlunun mal kaçırdığı anlaşılırsa gece vakti dahi haciz yapılması caizdir.
Bir borçlu hakkında kanunda gösterilen sebeplerden dolayı icra talik edilmiş veya konkordato için mühlet verilmiş ise, o borçluya karşı takip muamelesi yapılamaz.
ÜÇÜNCÜ BAP
ilamsız Takip
III. Tatiller ve Talikler
Tatiller
Madde 0052: 2 - Borçlunun ailesinden birinin ölümü halinde
Karısı yahut kocası ve kan ve sıhriyet itibariyle usul veya füruundan birisi ölen bir borçlu aleyhindeki takip, ölüm günü ile beraber üç gün için talik olunur.
ÜÇÜNCÜ BAP
ilamsız Takip
III. Tatiller ve Talikler
Tatiller
Madde 0053: 3 - Terekenin borçlarında
Terekenin borçlarından dolayı ölüm günü ile beraber üç gün içinde takip geri bırakılır. Mirasçı mirası kabul veya reddetmemişse bu hususta Kanunu Medenide muayyen müddetler geçinceye kadar takip geri kalır.
İcra takibi sırasında borçlu öldüğünde tereke henüz taksim edilmemiş veya resmi tasfiyeye tabi tutulmamış yahut mirasçılar arasında aile şirketi tesis olunmamışsa borçlu hayatta olsaydı hangi usul tatbik olunacak idi ise terekeye karşı ona göre takip devam eder.
Bu takibin mirasçıya karşı devam edebilmesi ancak rehinin paraya çevrilmesi veya haciz yollariyle kabildir.
ÜÇÜNCÜ BAP
ilamsız Takip
III. Tatiller ve Talikler
Tatiller
Madde 0054: 4 - Tutukluluk ve hükümlülük halinde
(18.02.1965 tarih ve 538 sayılı Kanunun 25 inci maddesiyle değişen şekli.) Mümessili olmıyan bir tutuklu veya hükümlü aleyhine takipte, mümessil tayini vesayet makamına ait olmadıkça, icra memuru bir mümessil tayin etmesi için kendisine münasip bir mühlet verir ve takibi bu sürenin bitmesine bırakır. Bu mühlet içinde temsilci tayin edip icra dairesine bildirmiyen tutuklu veya hükümlü hakkında takibe devam olunur.
Mal kaçırılması ihtimali olan hallerde bu mühlet içinde de haciz yapılabilir.
ÜÇÜNCÜ BAP
ilamsız Takip
III. Tatiller ve Talikler
Tatiller
Madde 0054/A: 5 - Askerlik halinde
(18.02.1965 tarih ve 538 sayılı Kanunun 26 ncı maddesiyle eklenmiştir.) Askerlik hizmetinin devamı müddetince erler, onbaşılar ve kıta çavuşları (Uzman veya uzatmalı çavuş ve onbaşılar hariç) aleyhine takipte, icra memuru, bir mümessil tayin etmesi için kendisine münasip bir mühlet verir ve takibi bu sürenin bitmesine bırakır. Bu müddet içinde temsilci tayin edip icra dairesine bildirmiyenler hakkında takibe devam olunur.
Mal kaçırılması ihtimali olan hallerde bu mühlet içinde de haciz yapılabilir.
ÜÇÜNCÜ BAP
ilamsız Takip
III. Tatiller ve Talikler
Tatiller
Madde 0055: 6 - Borçlunun ağır hastalığı halinde
(18.02.1965 tarih ve 538 sayılı Kanunun 27 nci maddesiyle değişen şekli.) Takip borçlunun mümessil tayin edemiyecek derecede ağır hastalığı halinde muayyen bir zaman için icra memurluğunca talik olunabilir. Ağır hastalığın resmi belge ile tahakkuku lazımdır.
Mal kaçırılması ihtimali olan hallerde hastalığın devamı sırasında da haciz yapılabilir.
ÜÇÜNCÜ BAP
ilamsız Takip
III. Tatiller ve Talikler
Madde 0056: Talikın müddetlerin cereyanına tesiri
(18.02.1965 tarih ve 538 sayılı Kanunun 28 inci maddesiyle değişen şekli.) Takip talikleri esnasında müddetlerin cerayanı durmaz. Müddetin nihayeti bir talik gününe rastlarsa müddet talikin bitiminden sonra bir gün daha uzatlır.
ÜÇÜNCÜ BAP
ilamsız Takip
IV. İcra Tebliğleri
Madde 0057: İcra tebliğleri
(18.02.1965 tarih ve 538 sayılı Kanunun 29 uncu maddesiyle değişen şekli.) İcraya ait tebliğlerde Tebligat Kanunu hükümleri uygulanır. Ancak borçlu, kendilerine kanunen mümessil tayin olunması icabeden şahıslardan ise icra memuru kısa bir zamanda mümessil tayin edilmesini ait olduğu makamdan ister.
Tebliğ, Medeni Kanunun 159 ve 396 ncı maddelerine göre mezun olanların meslek veya sanatına mütaallik muamelelerden doğmuş bir borca dair ise kendilerine yapılır.
ÜÇÜNCÜ BAP
ilamsız Takip
V. Takip Talebi
Madde 0058: Takip talebi ve muhtevası
(Fıkra 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 9. Maddesi ile Değişmiştir.) Takip talebi icra dairesine yazılı veya sözlü olarak ya da elektronik ortamda yapılır.
Talepte şunlar gösterilir:
(Bent 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 9. Maddesi ile Değişmiştir.) Alacaklının ve varsa kanuni temsilcisinin ve vekilinin adı, soyadı; alacaklı veya vekili adına ödemenin yapılacağı banka adı ile hesap bilgileri; varsa Türkiye Cumhuriyeti kimlik numarası veya vergi kimlik numarası; şöhret ve yerleşim yeri; alacaklı yabancı memlekette oturuyorsa Türkiye'de göstereceği yerleşim yeri (Yerleşim yeri gösteremezse icra dairesinin bulunduğu yer yerleşim yeri sayılır.);
(Bent 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 9. Maddesi ile Değişmiştir.) Borçlunun ve varsa kanuni temsilcisinin adı, soyadı, alacaklı tarafından biliniyorsa Türkiye Cumhuriyeti kimlik numarası veya vergi kimlik numarası, şöhret ve yerleşim yeri;
Bir terekeye karşı yapılan taleplerde kendilerine tebligat yapılacak mirasçıların adı, soyadı, biliniyorsa Türkiye Cumhuriyeti kimlik numarası veya vergi kimlik numarası, şöhret ve yerleşim yerleri;
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 12 nci maddesiyle değişen şekli.) Alacağın veya istenen teminatın Türk parasıyla tutarı ve faizli alacaklarda faizin miktarı ile işlemeye başladığı gün, alacak veya teminat yabancı para ise alacağın hangi tarihteki kur üzerinden talep edildiği ve faizi;
Senet, senet yoksa borcun sebebi;
Takip yollarından hangisinin seçildiği;
Alacak belgeye dayanmakta ise, belgenin aslının veya alacaklı yahut mümessili tarafından tasdik edilmiş, borçlu sayısından bir fazla örneğinin takip talebi anında icra dairesine tevdii mecburidir.
Alacaklıya takip talebinde bulunduğuna ve verdiği belgelere, talep ve takip masraflarına dair bedava ve pulsuz bir makbuz verilir.
ÜÇÜNCÜ BAP
ilamsız Takip
V. Takip Talebi
Madde 0059: Takip masrafları
(06.06.1985 tarih ve 3222 sayılı Kanunun 4 üncü maddesiyle değişen şekli.) Takip masrafları borçluya aittir. Alacaklı, yapılmasını talep ettiği muamelenin masrafını ve ayrıca takip talebinde bulunurken borçlunun 62 nci maddeye göre yapabileceği itirazın kendisine tebliğ masrafını da avans olarak peşinen öder.
Alacaklı ilk ödenen paradan masraflarını alabilir.
ÜÇÜNCÜ BAP
ilamsız Takip
VI. Ödeme Emri ve İtiraz
Madde 0060: 1 - Ödeme emri ve muhtevası
(Fıkra 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 10. Maddesi ile Değişmiştir.) İcra müdürü takip talebinin bu Kanunda öngörülen şartları içerdiğine karar verirse ödeme emri düzenler. Talebin kabul edilmemesi halinde verilen karar tutanağa yazılır.
Emir:
(Bent 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 10. Maddesi ile Değişmiştir.) Alacaklının veya vekilinin banka hesap numarası hariç olmak üzere, 58 inci maddeye göre takip talebine yazılması lazım gelen kayıtları,
(Bent 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 10. Maddesi ile Değişmiştir.) Borcun ve masrafların yedi gün içinde icra dairesine ait ödeme emrinde yazılı olan banka hesabına ödenmesi, borç, teminat verilmesi mükellefiyeti ise teminatın bu süre içinde gösterilmesi ihtarını,
Takibin dayandığı senet altındaki imza kendisine ait değilse yine bu yedi gün içinde bu cihetin ayrıca ve açıkça bildirilmesi; aksi halde icra takibinde senedin kendisinden sadır sayılacağı,
Senet altındaki imzayı reddettiği takdirde merci önünde yapılacak duruşmada hazır bulunması; buna uymazsa vakı itirazın muvakkaten kaldırılmasına karar verileceği,
Borcun tamamına veya bir kısmına yahut alacaklının takibat icrası hakkına dair bir itirazı varsa bunu da aynı süre içinde beyan etmesi,
İhtarını,
Senet veya borca itirazını bildirmediği takdirde yukarda yazılı yedi günlük süre içinde 74 üncü maddeye göre mal beyanında bulunması ve bulunmazsa hapisle tazyik olunacağı; mal beyanında bulunmaz veya hakikate aykırı beyanda bulunursa ayrıca hapisle cezalandırılacağı ihtarını,
Borç ödenmez veya itiraz olunmazsa cebri icraya devam edileceği beyanını,
İhtiva eder.
Ödeme emri iki nüsha olarak düzenlenir. Bir nüshası borçluya gönderilir, diğeri icra dosyasına konulur. Alacaklı isterse kendisine ayrıca tasdikli bir nüsha verilir. Nüshalar arasında fark bulunduğu takdirde borçludaki muteber sayılır.
Alacaklıya verilen nüsha hiçbir resim ve harca tabi değildir.
ÜÇÜNCÜ BAP
ilamsız Takip
VI. Ödeme Emri ve İtiraz
Madde 0061: 2 - Ödeme emrinin tebliği
(18.02.1965 tarih ve 538 sayılı Kanunun 32 inci maddesiyle değişen şekli.) Ödeme emri borçluya takip talebinden itibaren nihayet 3 gün içinde tebliğe gönderilir. Takip belgeye dayanıyorsa, belgenin tasdikli bir örneği ödeme emrine bağlanır.
Müşterek borçlular aynı zamanda takip ediliyorlarsa hepsinin veya bir kısmının bir mümessil tarafından temsil edilmeleri hali müstesna olmak üzere her birine ayrı ayrı ödeme emri tebliğ edilmek lazımdır.
Bir borçlu hakkında aynı günde birden ziyade takip talebi varsa icra dairesi bunların ödeme emirlerini aynı zamanda tebliğe gönderir.
Kanunen eklenmesi gereken müddetler saklıdır.
Borçlu hakkında bir icra dairesinde ayrı ayrı günlerde birden ziyade takip talebinde bulunulmuş ise bunlardan hiçbirinde kendisinden daha eski olan talepten önce ödeme emri tebliğe gönderilemez.
ÜÇÜNCÜ BAP
ilamsız Takip
VI. Ödeme Emri ve İtiraz
İtiraz
Madde 0062: 1 - Süresi ve şekli
(18.02.1965 tarih ve 538 sayılı Kanunun 33 üncü maddesiyle değişen şekli.) İtiraz etmek istiyen borçlu, itirazını, ödeme emrinin tebliği tarihinden itibaren yedi gün içinde dilekçe ile veya sözlü olarak icra dairesine bildirmeye mecburdur. İtiraz, takibi yapan icra dairesinden başka bir icra dairesine yapıldığı takdirde bu daire gereken masrafı itirazla birlikte alarak itirazı derhal yetkili icra dairesine gönderir; alınmayan masraftan memur şahsen sorumludur. (1)
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 13 üncü maddesiyle değişen şekli.) Takibe itiraz edildiği, 59 uncu maddeye göre alacaklının yatırdığı avanstan karşılanmak suretiyle üç gün içinde bir muhtıra ile alacaklıya tebliğ edilir.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 13 üncü maddesiyle eklenmiştir.) Borçlu veya vekili, dava ve takip işlemlerine esas olmak üzere borçluya ait yurt içinde bir adresi itirazla birlikte bildirmek zorundadır. Adresini değiştiren borçlu yurt içinde yeni adres bildirmediği ve tebliğ memurunca yurt içinde yeni adresi tespit edilemediği takdirde, takip talebinde gösterilen adrese çıkarılacak tebligat borçlunun kendisine yapılmış sayılır.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 103 üncü maddesiyle yürürlükten kaldırılmıştır.)
Borçlu itirazında sebep bildirmediği takdirde itirazın kaldırılması duruşmasında ancak alacaklının istinat ettiği senet metninden anlaşılan itiraz sebeplerini ileri sürebilir.
Borçlu takibin müstenidi olan senet altındaki imzayı reddediyorsa, bunu itirazında ayrıca ve açıkça beyan etmelidir. Aksi takdirde icra takibi yönünden senetteki imzayı kabul etmiş sayılır.
Borçluya, itiraz eylediğine dair bedava ve pulsuz bir belge verilir.
(1) (Bu kısımda yer alan İtiraz, takibi yapan icra dairesinden gayrı bir icra dairesine yapıldığı takdirde bu daire gereken harç ve masrafları itirazla birlikte alarak yetkili icra dairesine gönderir. cümlesi; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 13 üncü maddesiyle metinde görüldüğü şekilde değiştirilmiştir.)
ÜÇÜNCÜ BAP
ilamsız Takip
VI. Ödeme Emri ve İtiraz
İtiraz
Madde 0063: 2 - İtiraz sebepleri
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 14 üncü maddesiyle değişen şekli.) İtiraz eden borçlu, itirazın kaldırılması duruşmasında, alacaklının dayandığı senet metninden anlaşılanlar dışında, itiraz sebeplerini değiştiremez ve genişletemez.
ÜÇÜNCÜ BAP
ilamsız Takip
VI. Ödeme Emri ve İtiraz
İtiraz
Madde 0064: 3 - Alacaklıya verilecek nüsha
(03.07.1940 tarih ve 3890 sayılı Kanunun 1 inci maddesiyle değişen şekli.) İtiraz, alacaklıya mahsus ödeme emri nüshasına kaydedilir. İtiraz vakı olmazsa bu husus dahi işaret olunur.
Bu nüsha itirazdan sonra veya itiraz müddetinin bitmesi üzerine alacaklıya verilir.
ÜÇÜNCÜ BAP
ilamsız Takip
VI. Ödeme Emri ve İtiraz
İtiraz
Madde 0065: 4 - Gecikmiş itiraz
(18.02.1965 tarih ve 538 sayılı Kanunun 35 inci maddesiyle değişen şekli.) Borçlu kusuru olmaksızın bir mani sebebiyle müddeti içinde itiraz edememiş ise paraya çevirme muamelesi bitinceye kadar itiraz edebilir.
Ancak borçlu, maniin kalktığı günden itibaren üç gün içinde, mazeretini gösterir delillerle birlikte itiraz ve sebeplerini ve müstenidatını bildirmeye ve mütaakıp fıkra için yapılacak duruşmaya taallük eden harç ve masrafları ödemeye mecburdur.
İtiraz üzerine tetkik mercii ancak gecikme sebebinin mahiyetine ve hadisenin özelliklerine göre takibin tatilini tensip edebilir. Merci, tetkikatını evrak üzerinde yapar. Lüzumu halinde iki tarafı hemen davetle mazeretin kabule şayan olup olmadığına karar verir. Duruşmaya karar verilmemesi halinde borçludan alınan masraflar kendisine iade olunur.
Mazeretin kabulü halinde icra takibi durur. Aynı celsede alacaklı itirazın kaldırılmasını sözlü olarak da istiyebilir. Bu takdirde tahkikata devam olunarak gerekli karar verilir.
Daha önce borçlunun mallarına haciz konulmuşsa mazeretin kabulü kararının tefhim veya tebliği tarihinden itibaren alacaklı yedi gün içinde, merciden itirazın kaldırılmasını istemez veya aynı süre içinde 67 nci maddeye göre mahkemeye başvurmazsa haciz kalkar.
ÜÇÜNCÜ BAP
ilamsız Takip
VI. Ödeme Emri ve İtiraz
İtiraz
Madde 0066: 5 - İtirazın hükmü
(18.02.1965 tarih ve 538 sayılı Kanunun 36 ncı maddesiyle değişen şekli.) Müddeti içinde yapılan itiraz takibi durdurur. İtiraz müddetinde değilse alacaklının talebi üzerine icra memuru takip muamelelerine alacağın tamamı için devam eder. Borçlu, borcun yalnız bir kısmına itirazda bulunmuşsa takibe, kabul ettiği miktar için devam olunur.
Borçlu itirazında imzayı reddetmişse alacaklı derhal icra dairesinden tatbika medar imzaların celbini istiyebilir.
ÜÇÜNCÜ BAP
ilamsız Takip
VI. Ödeme Emri ve İtiraz
İtiraz
6 - İtirazın hükümden düşürülmesi (*)
Madde 0067: a) İtirazın iptali (**)
(18.02.1965 tarih ve 538 sayılı Kanunun 37 nci maddesiyle değişen şekli.) (1. Fıkranın: 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 15 inci maddesiyle değişen şekli.) Takip talebine itiraz edilen alacaklı, itirazın tebliği tarihinden itibaren bir sene içinde mahkemeye başvurarak, genel hükümler dairesinde alacağının varlığını ispat suretiyle itirazın iptalini dava edebilir.
(09.11.1988 tarih ve 3494 sayılı Kanunun 1 inci maddesiyle değişen şekli.) Bu davada borçlunun itirazının haksızlığına karar verilirse borçlu; takibinde haksız ve kötü niyetli görülürse alacaklı; diğer tarafın talebi üzerine iki tarafın durumuna, davanın ve hükmolunan şeyin tahammülüne göre, red veya hükmolunan meblağın yüzde yirmisinden(***) aşağı olmamak üzere, uygun bir tazminatla mahküm edilir.
İtiraz eden veli, vasi veya mirasçı ise, borçlu hakkında tazminat hükmolunması kötü niyetin sübutuna bağlıdır.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 103 üncü maddesiyle yürürlükten kaldırılmıştır.)
Birinci fıkrada yazılı itirazın iptali süresini geçiren alacaklının umumi hükümler dairesinde alacağını dava etmek hakkı saklıdır.
(Fıkra 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 11. Maddesi ile Eklenmiştir) Bu Kanunda öngörülen icra inkar tazminatı, kötü niyet tazminatı ve benzeri tazminatların tespitinde, takip talebi veya davadaki talep esas alınır.
(*) (6 - İtirazın iptali olan üst başlık; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 15 inci maddesiyle metinde görüldüğü şekilde değiştirilmiştir.)
(**) (a) Mahkemeye başvurmak suretiyle olan madde başlığı; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 15 inci maddesiyle metinde görüldüğü şekilde değiştirilmiştir.)
(***) 05.07.2012 tarih ve 28344 Sayılı Resmi Gazetede Yayınlanan 6352 Sayılı Kanunun 11. Maddesi ile ikinci fıkrasında yer alan yüzde kırkından ibaresi yüzde yirmisinden şeklinde değiştirilmiştir.
ÜÇÜNCÜ BAP
ilamsız Takip
VI. Ödeme Emri ve İtiraz
İtiraz
6 - İtirazın hükümden düşürülmesi (*)
Madde 0068: b) İtirazın kesin olarak kaldırılması (**)
(18.02.1965 tarih ve 538 sayılı Kanunun 38 inci maddesiyle değişen şekli.) (1. Fıkranın: 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 16 ncı maddesiyle değişen şekli.) Talebine itiraz edilen alacaklının takibi, imzası ikrar veya noterlikçe tasdik edilen borç ikrarını içeren bir senede yahut resmi dairelerin veya yetkili makamların yetkileri dahilinde ve usulüne göre verdikleri bir makbuz veya belgeye müstenitse, alacaklı itirazın kendisine tebliği tarihinden itibaren altı ay içinde itirazın kaldırılmasını isteyebilir. Bu süre içerisinde itirazın kaldırılması istenilmediği takdirde yeniden ilamsız takip yapılamaz.
Borçlu itirazını varit gösterecek hiçbir belge ibraz edemezse tetkik mercii itirazın kaldırılmasına karar verir.
İtiraz birinci fıkrada gösterilen senet veya makbuz yahut belgeye müstenit ise itirazın kaldırılması talebi reddolunur.
Borçlu murisine ait bir alacak için takibedilmekte olup da, terekenin borca batık olduğunu ileri sürerse bu hususta ilam getirmesi için kendisine münasip bir mühlet verilir. Bunun dışında itirazın kaldırılması talebinin kabul veya reddi için ileri sürülen iddia ve savunmalar bekletici mesele yapılamaz.
(09.11.1988 tarih ve 3494 sayılı Kanunun 2 nci maddesiyle değişen şekli.) Borçlunun gösterdiği belge altındaki imza alacaklı tarafından inkar edilirse hakim, 68/a maddesinde yazılı usule göre yaptığı inceleme neticesinde imzanın alacaklıya ait olduğuna kanaat getirdiği takdirde alacaklının itirazın kaldırılması talebini reddeder ve alacaklıyı sözü edilen belgenin taalluk ettiği değer veya miktarın yüzde onu oranında para cezasına mahkum eder. Alacaklı genel mahkemede dava açarsa bu para cezasının infazı dava sonuna kadar tehir olunur ve alacaklı bu davada alacağını ve imzanın kendisine ait olmadığını ispat ederse bu ceza kalkar.
Alacaklı duruşmada bizzat bulunmayıp da imza vekili tarafından reddolunduğu takdirde vekil mütaakıp oturumda müvekkilini imza tatbikatı için hazır bulundurmaya veya masraflarını vererek davetiye tebliğ ettirmeye mecburdur. Kabule değer mazereti olmadan gelmiyen alacaklı borçlunun dayandığı belgede yazılı miktar hakkındaki itirazın kaldırılması talebinden vazgeçmiş sayılır.
(09.11.1988 tarih ve 3494 sayılı Kanunun 2 nci maddesiyle değişen şekli.) İtirazın kaldırılması talebinin esasa ilişkin nedenlerle kabulü halinde borçlu, talebin aynı nedenlerle reddi halinde ise alacaklı, diğer tarafın talebi üzerine yüzde yirmiden(2) aşağı olmamak üzere tazminata mahkum edilir. (1) Borçlu, menfi tespit ve istirdat davası açarsa, yahut alacaklı genel mahkemede dava açarsa, hükmolunan tazminatın tahsili dava sonuna kadar tehir olunur ve dava lehine sonuçlanan taraf için, daha önce hükmedilmiş olan tazminat kalkar.
(*) (6 - İtirazın iptali olan üst başlık; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 15 inci maddesiyle metinde görüldüğü şekilde değiştirilmiştir.)
(**) (b) İtirazın kesin olarak kaldırılması suretiyle olan madde başlığı; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 16 ncı maddesiyle metinde görüldüğü şekilde değiştirilmiştir.)
(1) (Bu kısımda yer alan İtirazın kaldırılması talebinin kabulü halinde borçlu, bu talebin reddi halinde ise alacaklı, diğer tarafın talebi üzerine yüzde kırktan aşağı olmamak üzere tazminata mahkum edilir. cümlesi; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 16 ncı maddesiyle metinde görüldüğü şekilde değiştirilmiştir.)
(2) 05.07.2012 tarih ve 28344 Sayılı Resmi Gazetede Yayınlanan 6352 Sayılı Kanunun 12. Maddesi ile yedinci fıkrasında yer alan yüzde kırktan ibaresi yüzde yirmiden şeklinde değiştirilmiştir.
ÜÇÜNCÜ BAP
ilamsız Takip
VI. Ödeme Emri ve İtiraz
İtiraz
6 - İtirazın hükümden düşürülmesi (*)
Madde 0068/A: c) İtirazın geçici olarak kaldırılması (**)
(18.02.1965 tarih ve 538 sayılı Kanunun 39 uncu maddesiyle eklenmiştir.) (1. Fıkranın: 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 17 nci maddesiyle değişen şekli.) Takibin dayandığı senet hususi olup, imza itiraz sırasında borçlu tarafından reddedilmişse, alacaklı itirazın kendisine tebliği tarihinden itibaren altı ay içinde itirazın geçici olarak kaldırılmasını isteyebilir. Bu halde icra hakimi iki taraftan izahat alır.
Senet altındaki imzayı reddeden borçlu takibi yapan icra dairesinin yetki çevresi içinde ise, itirazın kaldırılması için merci önünde yapılacak duruşmada, mazeretini daha önce bildirip tevsik etmediği takdirde, bizzat bulunmaya mecburdur. İcra dairesinin yetki çevresi dışında ödeme emri tebliğ edilen borçlu, istinabe yolu ile isticvabına karar verilmesi halinde, aynı mecburiyete tabidir.
Tatbika medar imza mevcutsa bununla, yoksa borçluya yazdıracağı yazı ve attıracağı imza ile yapılacak mükayese ve incelemelerden veya diğer delil ve karinelerden merci, reddedilen imzanın borçluya aidiyetine kanaat getirirse itirazın muvakkaten kaldırılmasına karar verir. Hakim lüzum görürse, oturumun bir defadan fazla talikine meydan vermiyecek surette, bilirkişi incelemesi de yaptırabilir.
İmza tatbikında Hukuk Usulü Muhakemeleri Kanununun bilirkişiye ait hükümleri ile 309 uncu maddesinin 2 nci, 3 üncü ve 4 üncü fıkraları ve 310, 311 ve 312 nci maddeleri hükümleri uygulanır.
(09.11.1988 tarih ve 3494 sayılı Kanunun 3 üncü maddesiyle değişen şekli.) Yapılacak duruşmada, yukarıda yazılı mazerete dayanmaksızın, borçlunun hazır bulunmaması halinde mercice başka bir cihet tetkik edilmeksizin itirazın muvakkaten kaldırılmasına ve borçlunun sözü edilen senede dayanan takip konusu alacağın yüzde onu oranında para cezasına mahkumiyetine karar verilir. Duruşmaya gelmeyen borçlunun itirazının muvakkaten kaldırılmasına ve hakkında para cezasına karar verilebilmesi için keyfiyetin davetiyeye yazılması şarttır.
(09.11.1988 tarih ve 3494 sayılı Kanunun 3 üncü maddesiyle değişen şekli.) Merci hakimi, imzanın borçluya aidiyetine karar verdiği takdirde borçluyu sözü edilen senede dayanan takip konusuna alacağın yüzde onu oranında para cezasına mahkum eder. Borçlu, borçtan kurtulma, menfi tespit veya istirdat davası açarsa, bu para cezasının infazı dava sonuna kadar tehir olunur ve borçlu açtığı davayı kazanırsa bu ceza kalkar.
Borçlu inkar ettiği imzayı, itirazın kaldırılması duruşmasında ve en geç alacaklının senedin aslını ibraz ettiği celsede kabul ederse, hakkında para cezası hükmolunmaz ve kendisine yargılama giderleri yükletilmez. Şu kadar ki, kötü niyetle takibe sebebiyet veren borçlu yargılama giderleri ile mülzem olur. Senedin aslı takip talebi anında icra dairesine tevdi edilmiş ise, icra dairesinin yetki çevresi içinde ödeme emri tebliğ edilen borçlu hakkında bu fıkra hükmü uygulanmaz.
(09.11.1988 tarih ve 3494 sayılı Kanunun 3 üncü maddesiyle değişen şekli.) İtirazın muvakkaten kaldırılması talebinin kabulü halinde borçlu, bu talebin reddi halinde ise alacaklı, diğer tarafın talebi üzerine yüzde yirmiden(1) aşağı olmamak üzere tazminata mahkum edilir. Borçlu, borçtan kurtulma, menfi tespit veya istirdat davası açarsa, yahut alacaklı genel mahkemede dava açarsa hükmolunan tazminatın tahsili dava sonuna kadar tehir olunur ve dava lehine sonuçlanan taraf için, daha önce hükmedilmiş olan tazminat kalkar.
(*) (6 - İtirazın iptali olan üst başlık; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 15 inci maddesiyle metinde görüldüğü şekilde değiştirilmiştir.)
(**) (c) İtirazın muvakkaten kaldırılması suretiyle olan madde başlığı; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 17 nci maddesiyle metinde görüldüğü şekilde değiştirilmiştir.)
(1) 05.07.2012 tarih ve 28344 Sayılı Resmi Gazetede Yayınlanan 6352 Sayılı Kanunun 13. Maddesi ile sekizinci fıkrasında yer alan yüzde kırktan ibaresi yüzde yirmiden olarak değiştirilmiştir.
ÜÇÜNCÜ BAP
ilamsız Takip
VI. Ödeme Emri ve İtiraz
İtiraz
6 - İtirazın hükümden düşürülmesi (*)
Madde 0068/B: Borçlu cari hesap veya kısa, orta, uzun vadeli kredi şeklinde işleyen kredilerde itirazın kesin olarak kaldırılması
(09.11.1988 tarih ve 3494 sayılı Kanunun 4 üncü maddesiyle eklenmiştir.) Borçlu cari hesap veya kısa, orta, uzun vadeli kredi şeklinde işleyen kredilerde krediyi kullandıran taraf, krediyi kullanan tarafın kredi sözleşmesinde belirttiği adresine, borçlu cari hesap sözleşmesinde belirtilen dönemleri veya kısa, orta, uzun vadeli kredi sözleşmelerinde yazılı faiz tahakkuk dönemlerini takip eden onbeş gün içinde bir hesap özetini noter aracılığı ile göndermek zorundadır. Sözleşmede gösterilen adresin değiştirilmesi, yurt içinde bir adresin noter aracılığıyla krediyi kullandıran tarafa bildirilmesi halinde sonuç doğurur; yeni adresin bu şekilde bildirilmemesi halinde hesap özetinin eski adrese ulaştığı tarih tebliğ tarihi sayılır. (1)
Süresi içinde gönderilen (2) hesap özetinin muhtevasına, alındığından itibaren bir ay içinde itiraz etmeyen krediyi kullanan taraf, hesap özetinin gerçeğe aykırılığını ancak borcunu ödedikten sonra dava edebilir.
Kredi sözleşmeleri ve bunlarla ilgili süresinde itiraz edilmemiş hesap özetleri ile (30.07.2003 tarih ve 25184 sayılı Resmi Gazete de yayımlanan 4949 sayılı Kanunun 18 inci maddesiyle eklenen ibare.) ihtarnameler ve krediyi kullandıran tarafından usulüne uygun düzenlenmiş diğer belge ve makbuzlar bu Kanunun 68 inci maddesinin birinci fıkrasında belirtilen belgelerden sayılırlar. Krediyi kullanan taraf, itiraz etmediği hesap özetinin dayandığı belgelerde kendisine izafe edilen imzayı kabul etmiş sayılır. Bu hüküm bu Kanunun 150/a maddesinin söz konusu olduğu hallerde de aynen uygulanır.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 18 inci maddesiyle eklenmiştir.) Krediyi kullanan tarafın kredi hesabının kesilmesine veya borcun ödenmesine ilişkin ihtarname içeriğine itiraz etmiş olması, kredi hesabının kesilmesi ve borcun ödenmesine ilişkin ihtarnameden önce tebliğ edilen ve itiraz edilmeyerek kesinleşmiş bulunan faiz tahakkuk dönemlerine ilişkin hesap özetlerinin muhtevasına itiraz edilmemiş olmasının sonuçlarını ortadan kaldırmaz. Bu durumda, önceki dönemlere ilişkin kesinleşmiş hesap özetleri hakkında ikinci fıkra hükümleri uygulanır.
(*) (6 - İtirazın iptali olan üst başlık; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 15 inci maddesiyle metinde görüldüğü şekilde değiştirilmiştir.)
(1) (Bu kısımda yer alan Sözleşmede gösterilen adresin değiştirilmesi ancak noter aracılığı ile krediyi kullandıran tarafa bildirildiği takdirde hüküm ifade eder. cümlesi; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 18 inci maddesiyle metinde görüldüğü şekilde değiştirilmiştir.)
(2) (Bu kısımda yer alan aldığı ibaresi; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 18 inci maddesiyle metinde görüldüğü şekilde değiştirilmiştir.)
ÜÇÜNCÜ BAP
ilamsız Takip
VI. Ödeme Emri ve İtiraz
İtiraz
6 - İtirazın hükümden düşürülmesi (*)
0069. İtirazın muvakkaten kaldırılmasının hükümleri
(18.02.1965 tarih ve 538 sayılı Kanunun 40 ıncı maddesiyle değişen şekli.) İtirazın muvakkaten kaldırılmasına karar verilir ve ödeme emrindeki müddet geçmiş bulunursa alacaklının talebi ile borçlunun malları üzerine muvakkat haciz konur.
İtirazın muvakkaten kaldırılması kararının tefhim veya tebliğinden itibaren yedi gün içinde borçlu, takibin yapıldığı mahal veya alacaklının ikametgahı mahkemesinde borçtan kurtulma davası açabilir. Bu davanın dinlenebilmesi için borçlunun dava konusu alacağın yüzde 15 ini ilk duruşma gününe kadar mahkeme veznesine nakden depo etmesi veya mahkemece kabul edilecek aynı değerde esham ve tahvilat veya banka teminat mektubu tevdi etmesi şarttır. Aksi takdirde dava reddolunur.
Borçlu yukarda yazılı müddet içinde dava etmez veya davası reddolunursa itirazın kaldırılması kararı ve varsa muvakkat haciz kesinleşir.
Davanın reddi hakkındaki karara karşı istinaf yoluna başvuran (1) borçlu, ayrıca 36 ncı madde hükümlerini yerine getirmek şartiyle, icra dairesinden mühlet istiyebilir.
(18.02.1965 tarih ve 538 sayılı Kanunun 40 ıncı maddesiyle değişen şekli.) Borçtan kurtulma davasında haksız çıkan taraf, dava veya hükmolunan şeyin yüzde yirmisinden(1) aşağı olmamak üzere münasip bir tazminatla mahkum edilir.
(*) (6 - İtirazın iptali olan üst başlık; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 15 inci maddesiyle metinde görüldüğü şekilde değiştirilmiştir.)
(1) (Bu kısımda yer alan kararı temyiz eden ibaresi; 18.03.2005 tarih ve 25759 sayılı Resmi Gazete de yayımlanan 5311 sayılı Kanunun 8 inci maddesiyle, 01.06.2005 tarihinden geçerli olarak metinde görüldüğü şekilde değiştirilmiştir.)
(2) 05.07.2012 tarih ve 28344 Sayılı Resmi Gazetede Yayınlanan 6352 Sayılı Kanunun 14. Maddesi ile beşinci fıkrasında yer alan yüzde kırkından ibaresi yüzde yirmisinden olarak değiştirilmiştir.
ÜÇÜNCÜ BAP
ilamsız Takip
VI. Ödeme Emri ve İtiraz
İtiraz
6 - İtirazın hükümden düşürülmesi (*)
Madde 0070: Karar ve müddet
(18.02.1965 tarih ve 538 sayılı Kanunun 41 inci maddesiyle değişen şekli.) Tetkik mercii, itirazın kaldırılması hakkındaki talep üzerine iki tarafı davet eder ve 18 inci madde hükmüne göre kararını verir.
(*) (6 - İtirazın iptali olan üst başlık; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 15 inci maddesiyle metinde görüldüğü şekilde değiştirilmiştir.)
ÜÇÜNCÜ BAP
ilamsız Takip
VI. Ödeme Emri ve İtiraz
İtiraz
6 - İtirazın hükümden düşürülmesi (*)
Madde 0071: Merciin karariyle takibin talik veya iptali
(18.02.1965 tarih ve 538 sayılı Kanunun 42 nci maddesiyle değişen şekli.) Borçlu, takibin kesinleşmesinden sonraki devrede borcun ve ferilerinin itfa edildiğini yahut alacaklının kendisine bir mühlet verdiğini noterden tasdikli veya imzası ikrar edilmiş bir belge ile ispat ederse, takibin iptal veya talikini her zaman tetkik merciinden istiyebilir.
Borçlu, takibin kesinleşmesinden sonraki devrede borcun zamanaşımına uğradığını ileri sürecek olursa, 33 a. maddesi hükmü kıyasen uygulanır.
(*) (6 - İtirazın iptali olan üst başlık; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 15 inci maddesiyle metinde görüldüğü şekilde değiştirilmiştir.)
ÜÇÜNCÜ BAP
ilamsız Takip
VI. Ödeme Emri ve İtiraz
İtiraz
6 - İtirazın hükümden düşürülmesi (*)
Madde 0072: Menfi tesbit ve istirdat davaları
(18.02.1965 tarih ve 538 sayılı Kanunun 43 üncü maddesiyle değişen şekli.) Borçlu, icra takibinden önce veya takip sırasında borçlu bulunmadığını ispat için menfi tesbit davası açabilir.
İcra takibinden önce açılan menfi tesbit davasına bakan mahkeme, talep üzerine alacağın yüzde onbeşinden aşağı olmamak üzere gösterilecek teminat mukabilinde, icra takibinin durdurulması hakkında ihtiyati tedbir kararı verebilir.
İcra takibinden sonra açılan menfi tesbit davasında ihtiyati tedbir yolu ile takibin durdurulmasına karar verilemez. Ancak, borçlu gecikmeden doğan zararları karşılamak ve alacağın yüzde onbeşinden aşağı olmamak üzere göstereceği teminat karşılığında, mahkemeden ihtiyati tedbir yoluyle icra veznesindeki paranın alacaklıya verilmemesini istiyebilir.
(09.11.1988 tarih ve 3494 sayılı Kanunun 6 ncı maddesiyle değişen şekli.) Dava alacaklı lehine neticelenirse ihtiyati tedbir kararı kalkar. Buna dair hükmün kesinleşmesi halinde alacaklı ihtiyati tedbir dolayısıyla alacağını geç almış bulunmaktan doğan zararlarını gösterilen teminattan alır. Alacaklının uğradığı zarar aynı davada takdir olunarak karara bağlanır. Bu zarar herhalde yüzde yirmiden(1) aşağı tayin edilemez.
(09.11.1988 tarih ve 3494 sayılı Kanunun 6 ncı maddesiyle değişen şekli.) Dava borçlu lehine hükme bağlanırsa derhal takip durur. İlamın kesinleşmesi üzerine münderecatına göre ve ayrıca hükme hacet kalmadan icra kısmen veya tamamen eski hale iade edilir. Borçluyu menfi tespit davası açmaya zorlayan takibin haksız ve kötü niyetli olduğu anlaşılırşa, talebi üzerine, borçlunun dava sebebi ile uğradığı zararın da alacaklıdan tahsiline karar verilir. Takdir edilecek zarar, haksızlığı anlaşılan takip konusu alacağın yüzde yirmisinden(1) aşağı olamaz.
Borçlu, menfi tesbit davası zımmında tedbir kararı almamış ve borç da ödenmiş olursa, davaya istirdat davası olarak devam edilir. Takibe itiraz etmemiş veya itirazının kaldırılmış olması yüzünden borçlu olmadığı bir parayı tamamen ödemek mecburiyetinde kalan şahıs, ödediği tarihten itibaren bir sene içinde, umumi hükümler dairesinde mahkemeye başvurarak paranın geriye alınmasını istiyebilir.
Menfi tesbit ve istirdat davaları, takibi yapan icra dairesinin bulunduğu yer mahkemesinde açılabileceği gibi, davalının ikametgahı mahkemesinde de açılabilir. Davacı istirdat davasında yalnız paranın verilmesi lazımgelmediğini ispata mecburdur.
(*) (6 - İtirazın iptali olan üst başlık; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 15 inci maddesiyle metinde görüldüğü şekilde değiştirilmiştir.)
(1) 05.07.2012 tarih ve 28344 Sayılı Resmi Gazetede Yayınlanan 6352 Sayılı Kanunun 15. Maddesi ile dördüncü fıkrasında yer alan yüzde kırktan ibaresi yüzde yirmiden ve beşinci fıkrasında yer alan yüzde kırkından ibaresi yüzde yirmisinden olarak değiştirilmiştir.
ÜÇÜNCÜ BAP
ilamsız Takip
VI. Ödeme Emri ve İtiraz
İtiraz
6 - İtirazın hükümden düşürülmesi (*)
Madde 0073: Hususi hükümler
(18.02.1965 tarih ve 538 sayılı Kanunun 44 üncü maddesiyle değişen şekli.) Rehnin paraya çevrilmesi yoliyle takipteki ödeme emirleri için 146, 147, 149 b, 150, 150 a; iflas yoliyle adi takipteki ödeme emirleri için 155 ve 156 ve kambiyo senetleri hakkındaki hususi takip usullerindeki ödeme emirleri için 168 ila 170 ve 171 ve 172 nci maddelerdeki hususi hükümler uygulanır.
(*) (6 - İtirazın iptali olan üst başlık; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 15 inci maddesiyle metinde görüldüğü şekilde değiştirilmiştir.)
DÖRDÜNCÜ BAP
Haciz Yoliyle Takip
I. Mal Beyanı
Madde 0074: Beyanın muhteviyatı
Mal beyanı, borçlunun gerek kendisinde ve gerek üçüncü şahıslar yedinde bulunan mal ve alacak ve haklarında borcuna yetecek miktarın nevi ve mahiyet ve vasıflarını ve her türlü kazanç ve gelirlerini ve yaşayış tarzına göre geçim membalarını ve buna nazaran borcunu ne suretle ödeyebileceğini yazı ile veya şifahen icra dairesine bildirmesidir.
DÖRDÜNCÜ BAP
Haciz Yoliyle Takip
I. Mal Beyanı
Madde 0075: Beyan mecburiyeti müddeti, başlangıcı
(06.06.1985 tarih ve 3222 sayılı Kanunun 8 inci maddesiyle değişen şekli.) İtirazının iptaline veya kat i veya muvakkat surette kaldırılmasına karar verilen borçlu, bu kararın kendisine tebliğinden itibaren üç gün içinde yukarıdaki maddede gösterildiği üzere beyanda bulunmaya mecburdur.
İptal veya kaldırma kararı borçlunun vicahında verilmiş ise bu müddet, kararın tefhiminden başlar.
DÖRDÜNCÜ BAP
Haciz Yoliyle Takip
I. Mal Beyanı
Madde 0076: Hapis ile tazyik
(24.05.1962 tarih ve 51 sayılı Kanunun 1 inci maddesiyle değişen şekli.) Mal beyanında bulunmıyan borçlu, alacaklının talebi üzerine beyanda bulununcaya kadar icra tetkik mercii hakimi tarafından bir defaya mahsus olmak üzere hapisle tazyik olunur. Ancak bu hapis üç ayı geçemez.
DÖRDÜNCÜ BAP
Haciz Yoliyle Takip
I. Mal Beyanı
Madde 0077: Sonradan kazanılan veya ziyadeleşen malların beyanı
İcra dairesine vakı olan beyanda malı olmadığını bildirmiş veya borcuna yetecek mal göstermemiş yahut beyandan imtina etmiş olan borçlu sonradan kazandığı malları ve kazancında ve gelirinde vukua gelen tezayütleri yedi gün içinde mezkür daireye taahhütlü mektupla veya şifahi olarak bildirmeğe mecburdur.
DÖRDÜNCÜ BAP
Haciz Yoliyle Takip
II. Haciz
Madde 0078: 1 - Talep Müddeti
(1. Fıkra 28.07.2020 tarih ve 31199 sayılı Resmi Gazetede yayımlanan 7251 Sayılı Kanunun 49. Maddesi ile Değişmiştir.) Ödeme emrindeki müddet geçtikten ve borçlu itiraz etmiş ise itirazı kaldırıldıktan sonra mal beyanını beklemeksizin alacaklı, haciz konmasını isteyebilir. Ancak, alacaklı dilerse haciz talebinde bulunmaksızın Ulusal Yargı Ağı Bilişim Sistemi üzerinden, bu sisteme entegre bilişim sistemleri vasıtasıyla borçlunun mal, hak veya alacağını sorgulayabilir. Sorgulama sonunda Ulusal Yargı Ağı Bilişim Sistemi, varsa borçlunun mal, hak veya alacağının mahiyeti ve detayı hakkında bilgi verir ve bu durumda sistem üzerinden de haciz talep edilebilir. Bu takdirde icra dairesi, tespit edilen mal, hak veya alacağı elektronik ortamda haczeder. Sorgulama sonunda edinilen bilgiler hukuka aykırı olarak paylaşılamaz. Sorgulama ve haciz işlemlerinin yürütülebilmesi için kamu kurum veya kuruluşları ile 19/10/2005 tarihli ve 5411 sayılı Bankacılık Kanununun 3 üncü maddesinde tanımlanan kredi kuruluşları ve finansal kuruluşlar, Ulusal Yargı Ağı Bilişim Sistemi ile kendi sistemleri arasında entegrasyonu sağlar. Sorgulamanın tür, kapsam ve sınırı ile diğer hususlar Adalet Bakanlığınca yürürlüğe konulan yönetmelikle belirlenir.
(06.06.1985 tarih ve 3222 sayılı Kanunun 9 uncu maddesiyle değişen şekli.) Haciz istemek hakkı, ödeme emrinin tebliği tarihinden itibaren bir sene geçmekle düşer. İtiraz veya dava halinde bunların vukuundan hükmün katileşmesine kadar veya alacaklıyla borçlunun icra dairesinde taksit sözleşmeleri yapmaları halinde taksit sözleşmesinin ihlaline kadar geçen zaman hesaba katılmaz.
Alacaklı isterse, haciz talebinin vukuuna dair bir vesika verilir. Bu vesika hiç bir harç ve resme tabi değildir.
Haciz talebi kanuni müddet içinde yapılmaz veya geri alındıktan sonra bu müddet içinde yenilenmezse dosya muameleden kaldırılır.
Yeniden haciz istemek, alacaklı tarafından vukubulan yenileme talebinin borçluya tebliğine mütevakkıftır. İlama müstenit olmayan takiplerde yenileme talebi üzerine yeniden harc alınır Yenileme masraf ve harcları borçluya tahmil edilmez.
DÖRDÜNCÜ BAP
Haciz Yoliyle Takip
II. Haciz
Madde 0079: 2 - Hacze başlama müddeti
İcra dairesi talepten nihayet üç gün içinde haczi yapar.
(06.06.1985 tarih ve 3222 sayılı Kanunun 10 uncu maddesiyle değişen şekli.) Haczolunacak mallar başka yerde ise haciz yapılmasını malların bulunduğu yerin icra dairesine hemen yazar. Bu halde hacizle ilgili şikayetler, istinabe olunan icra dairesinin tabi bulunduğu tetkik merciince çözümlenir. (30.07.2003 tarih ve 25184 sayılı Resmi Gazete de yayımlanan 4949 sayılı Kanunun 19 uncu maddesiyle eklenen cümle.) Resmi sicile kayıtlı malların haczi, takibin yapıldığı icra dairesince, kaydına işletilmek suretiyle doğrudan da yapılabilir.
DÖRDÜNCÜ BAP
Haciz Yoliyle Takip
II. Haciz
Madde 0080: Haciz yapan memurun salahiyeti
(03.07.1940 tarih ve 3890 sayılı Kanunun 1 inci maddesiyle değişen şekli.) İcra memuru haczi kendi yapabileceği gibi yardımcı veya katiplerinden birinede yaptırabilir.
Borçlu haciz sırasında malın bulunduğu yerde bulunmaz ve hemen bulundurulması mümkün olmazsa haciz, gıyabında yapılır.
Talep vukuunda borçlu kilitli yerleri ve dolapları açmağa vesair eşyayı göstermeğe mecburdur. Bu yerler icabında zorla açtırılır.
(18.02.1965 tarih ve 538 sayılı Kanunun 45 inci maddesiyle değişen şekli.) Haczi yapan memur, borçlunun üzerinde para, kıymetli evrak, altın veya gümüş veya diğer kıymetli şeyleri sakladığını anlar ve borçlu bunları vermekten kaçınırsa, borçlunun şahsına karşı kuvvet istimal edilebilir.
DÖRDÜNCÜ BAP
Haciz Yoliyle Takip
II. Haciz
Madde 0081: Zabıta memurlariyle muhtarların vazifeleri
Zor kullanma hususunda bütün zabıta memurları icra memurunun yazılı müracaatı üzerine kendisine muavenet ve emirlerini ifa etmekle mükelleftirler.
Köylerde haczi yapan memurun emirlerini muhtarlar da ifaya mecburdurlar.
DÖRDÜNCÜ BAP
Haciz Yoliyle Takip
II. Haciz
Madde 0082: Haczi caiz olmıyan mallar ve haklar
(18.02.1965 tarih ve 538 sayılı Kanunun 46 ncı maddesiyle değişen şekli.) Aşağıdaki şeyler haczolunamaz:
Devlet malları ile mahsus kanunlarında haczi caiz olmadığı gösterilen mallar,
(Bent 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 16. Maddesi ile Değişmiştir.) Ekonomik faaliyeti, sermayesinden ziyade bedenî çalışmasına dayanan borçlunun mesleğini sürdürebilmesi için gerekli olan her türlü eşya,
(Bent 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 16. Maddesi ile Değişmiştir.) Para, kıymetli evrak, altın, gümüş, değerli taş, antika veya süs eşyası gibi kıymetli şeyler hariç olmak üzere, borçlu ve aynı çatı altında yaşayan aile bireylerine ait kişisel eşya ile ailenin ortak kullanımına hizmet eden tüm ev eşyası (1),
Borçlu çiftçi ise kendisinin ve ailesinin geçimi için zaruri olan arazi ve çift hayvanları ve nakil vasıtaları ve diğer teferruatı ve ziraat aletleri; değilse, sanat ve mesleki için lüzumlu olan alat ve edevat ve kitapları ve arabacı, kayıkçı, hamal gibi küçük nakliye erbabının geçimlerini temin eden nakil vasıtaları,
Borçlu ve ailesinin idareleri için lüzumlu ise borçlunun tercih edeceği bir süt veren mandası veya ineği veyahut üç keçi veya koyunu ve bunların üç aylık yem ve yataklıkları,
Borçlunun ve ailesinin iki aylık yiyecek ve yakacakları ve borçlu çiftçi ise gelecek mahsül için lazım olan tohumluğu,
Borçlu bağ, bahçe veya meyva veya sebze yetiştiricisi ise kendisinin ve ailesinin geçimi için zaruri olan bağ bahçe ve bu sanat için lüzumlu bulunan alat ve edevat,
Geçimi hayvan yetiştirmeye münhasır olan borçlunun kendisi ve ailesinin maişetleri için zaruri olan miktarı ve bu hayvanların üç aylık yem ve yataklıkları,
Borçlar Kanununun 510 uncu maddesi mucibince haczolunmamak üzere tesis edilmiş olan kaydı hayatla iratlar,
Memleketin ordu ve zabıta hizmetlerinde malül olanlara bağlanan emeklilik maaşları ile bu hizmetlerden birinin ifası sebebiyle ailelerine bağlanan maaşlar ve ordunun hava ve denizaltı mensuplarına verilen uçuş ve dalış tazminat ve ikramiyeleri,
Askeri malüllerle, şehit yetimlerine verilen terfi zammı ve 1485 numaralı kanun hükmüne göre verilen inhisar beyiye hisseleri,
Bir muavenet sandığı veya cemiyeti tarafından hastalık, zaruret ve ölüm gibi hallerde bağlanan maaşlar,
Vücut veya sıhhat üzerine ika edilen zararlar için tazminat olarak mutazarrırın kendisine veya ailesine toptan veya irat şeklinde verilen veya verilmesi lazım gelen paralar,
(Bent 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 16. Maddesi ile Değişmiştir.) Borçlunun haline münasip evi,
(Bent 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 16. Maddesi ile Eklenmiştir) Öğrenci bursları.
Medeni Kanunun 807 nci maddesi hükmü saklıdır. 2, 3 (1), 4, 5, 7 ve 12 numaralı bendlerdeki istisna, borcun bu eşya bedelinden doğmaması haline munhasırdır.
(Fıkra 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 16. Maddesi ile Eklenmiştir) Birinci fıkranın (2), (4), (7) ve (12) numaralı bentlerinde sayılan malların kıymetinin fazla olması durumunda, bedelinden haline münasip bir kısmı, ihtiyacını karşılayabilmesi amacıyla borçluya bırakılmak üzere haczedilerek satılır.
(Fıkra 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 16. Maddesi ile Eklenmiştir) İcra memuru, haczi talep edilen mal veya hakların haczinin caiz olup olmadığını değerlendirir ve talebin kabulüne veya reddine karar verir. (1) bireyleri için lüzumlu eşya; aynı amaçla kullanılan eşyanın birden fazla olması durumunda bunlardan biri İbaresi 05.04.2023 tarih ve 32154 sayılı Resmi Gazetede Yayımlanan 7445 Sayılı Kanunun 2. maddesi ile bireylerine ait kişisel eşya ile ailenin ortak kullanımına hizmet eden tüm ev eşyası şeklinde değişmiş ve 3 ibaresi madde metninden çıkarılmıştır.
DÖRDÜNCÜ BAP
Haciz Yoliyle Takip
II. Haciz
Madde 0083: Kısmen haczi caiz olan şeyler
(03.07.1940 tarih ve 3890 sayılı Kanunun 1 inci maddesiyle değişen şekli.) Maaşlar, tahsisat ve her nevi ücretler, intifa hakları ve hasılatı, ilama müstenit olmayan nafakalar, tekaüt maaşları, sigortalar veya tekaüt sandıkları tarafından tahsis edilen iratlar, borçlu ve ailesinin geçinmeleri için icra memurunca lüzumlu olarak takdir edilen miktar tenzil edildikten sonra haczolunabilir.
(12.04.1968 tarih ve 1045 sayılı Kanunun 1 inci maddesiyle değişen şekli.) Ancak haczolunacak miktar bunların dörtte birinden az olamaz. Birden fazla haciz var ise sıraya konur. Sırada önde olan haczin kesintisi bitmedikçe sonraki haciz için kesintiye geçilemez.
DÖRDÜNCÜ BAP
Haciz Yoliyle Takip
II. Haciz
Madde 0083/A: Önceden yapılan anlaşmalar
(18.02.1965 tarih ve 538 sayılı Kanunun 47 nci maddesiyle değişmeden önceki şekli.) 82 ve 83 üncü maddelerde yazılı mal ve hakların haczolunabileceğine dair önceden yapılan anlaşmalar muteber değildir.
DÖRDÜNCÜ BAP
Haciz Yoliyle Takip
II. Haciz
Madde 0083/B: Yavrulu hayvanların haczi
(18.02.1965 tarih ve 538 sayılı Kanunun 47 nci maddesiyle değişmeden önceki şekli.) Hayvan hacizlerinde, anaları tarafından beslenme ve bakılmaya muhtaç olan yavrular analarından ayrı haczedilemiyecekleri gibi bunların anaları da yavrularından ayrı haczedilemezler.
DÖRDÜNCÜ BAP
Haciz Yoliyle Takip
II. Haciz
Madde 0083/C: Gayrimenkul rehni kapsamındaki teferruatın haczi
(09.11.1988 tarih ve 3494 sayılı Kanunun 7 nci maddesiyle eklenmiştir.) Gayrimenkul rehni ipotek akit tablosunda sayılı bulunan teferruat gayrimenkulden ayrı olarak haczedilemez.
Türk Kanunu Medenisinin 777 nci maddesi hükmü saklıdır.
DÖRDÜNCÜ BAP
Haciz Yoliyle Takip
II. Haciz
Madde 0084: Yetişmemiş mahsullerin haczi
Yetişmemiş her nevi toprak ve ağaç mahsulleri yetişmeleri zamanından en çok iki ay evvel haczolunabilir. Bu suretle haczedilen mahsullerin borçlu tarafından başkasına devri haczeden alacaklıya karşı hükümsüz olup icranın devamına mani olmaz.
Alacağı gayrimenkul rehinle temin edilmiş olan alacaklının mütemmim cüz olarak merhunun yetişmemiş mahsulleri üzerinde haiz olduğu hakka halel gelmez. Şu kadar ki mürtehin rehinin icraca paraya çevrilmesi için mahsullerin yetişmesinden evvel takip talebinde bulunmuş olmalıdır.
DÖRDÜNCÜ BAP
Haciz Yoliyle Takip
II. Haciz
Madde 0085: Menkul ve gayrimenkul malların haczi
(03.07.1940 tarih ve 3890 sayılı Kanunun 1 inci maddesiyle değişen şekli.) Borçlunun kendi yedinde veya üçüncü şahısta olan menkul mallariyle gayrimenkullerinden ve alacak ve haklarından alacaklının ana, faiz ve masraflar da dahil olmak üzere bütün alacaklarına yetecek miktarı haczolunur; ancak bu miktarı aşacak şekilde haciz yapılamaz. (1)
(09.11.1988 tarih ve 3494 sayılı Kanunun 8 inci maddesiyle değişen şekli.) Borçlu (30.07.2003 tarih ve 25184 sayılı Resmi Gazete de yayımlanan 4949 sayılı Kanunun 20 nci maddesiyle eklenen ibare.) yahut borçlu ile birlikte malı elinde bulunduran şahıslar, menkul mal üzerinde üçüncü bir şahsın mülkiyet veya rehin hakkı gibi sınırlı bir ayni hakkının bulunması veya menkul malın üçüncü şahıs tarafından haczedilmiş olması halinde bu hususu haciz yapan memura beyan etmek ve beyanının haciz tutanağına geçerilmesini talep etmek, haczi yapan memur da borçluyu (30.07.2003 tarih ve 25184 sayılı Resmi Gazete de yayımlanan 4949 sayılı Kanunun 20 nci maddesiyle eklenen ibare.) yahut borçlu ile birlikte malı elinde bulunduran şahısları bu beyana davet etmek zorundadır. Bu tür mallar ile üçüncü şahıs tarafından ihtiyaten haciz veya istihkak iddia edilmiş bulunan malların haczi en sonraya bırakılır.
Ancak haczolunan gayrimenkul artırmaya çıkarılmadan borçlu borcun itfasına yetecek menkul mal veya vadesi gelmiş sağlam alacak gösterirse gayrimenkul üzerinde haciz baki kalmak üzere önce gösterilen menkul veya alacak da haczolunur.
Şu kadar ki, bu suretle mahcuz kalan gayrimenkulün idare ve işletmesine ve hasılat ve menfaatlerine icra dairesi müdahale etmez.
Hasılatı paraya çevirme masraflarını ve icabında muhafaza ve idare masraflarını tecavüz etmeyeceği muhakkak olan şeyler haczolunmaz.
Haczi koyan memur borçlu ile alacaklının menfaatlerini mümkün olduğu kadar telif etmekle mükelleftir.
(1) haczolunur. İbaresi 05.04.2023 tarih ve 32154 sayılı Resmi Gazetede Yayımlanan 7445 Sayılı Kanunun 3. maddesi ile haczolunur; ancak bu miktarı aşacak şekilde haciz yapılamaz. şeklinde değişmiştir.
DÖRDÜNCÜ BAP
Haciz Yoliyle Takip
II. Haciz
Madde 0086: Menkul mallarda haczin neticeleri
(18.02.1965 tarih ve 538 sayılı Kanunun 48 inci maddesiyle değişen şekli.) Borçlu, alacaklının muvafakati ve icra memurunun müsaadesi alınmaksızın mahcuz menkul mallarda tasarruf edemez. Haczi koyan memur hilafına hareketin cezai mesuliyeti müstelzim olduğunu borçluya ihtar eder.
Haczedilmiş olan menkul mal üzerinde üçüncü şahsın zilyedlik hükümlerine dayanarak iyi niyetle iktisabettiği haklar saklıdır.
İyi niyet kaidelerine aykırı olarak mahcuz menkul mal üzerinde üçüncü şahsın iktisabettiği, haklar, alacaklının hacizle o mala taallük eden haklarını ihlal ettiği nispette batıldır.
DÖRDÜNCÜ BAP
Haciz Yoliyle Takip
II. Haciz
Madde 0087: Kıymet takdiri
(Madde 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 6. Maddesi ile Değişmiştir.)
Haczi yapan memur, sicile kayıtlı mallar hariç olmak üzere haczettiği malın kıymetini takdir eder. İcabında bilirkişiye müracaat edebilir.
Sicile kayıtlı malın kıymet takdirinin bilirkişilik bölge kurulu listesinde kayıtlı ve bu konuda Adalet Bakanlığınca izin verilen bilirkişilere, bunların bulunmaması hâlinde listede kayıtlı diğer bilirkişilere yaptırılması zorunludur.
Bu maddenin uygulanmasına ilişkin usul ve esaslar, Adalet Bakanlığınca yürürlüğe konulan yönetmelikle belirlenir.
DÖRDÜNCÜ BAP
Haciz Yoliyle Takip
II. Haciz
Mahcuz malları muhafaza tedbirleri
Madde 0088: 1 - Menkuller hakkında
(Madde 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 17. Maddesi ile Değişmiştir.)
Haczolunan paraları, banknotları, hamiline ait senetleri, poliçeler ve sair cirosu kabil senetler ile altın, gümüş ve diğer kıymetli şeyleri icra dairesi muhafaza eder.
Diğer taşınır mallar, masrafı peşinen alacaklıdan alınarak muhafaza altına alınır. Alacaklı muvafakat ederse, istenildiği zaman verilmek şartıyla, muvakkaten borçlu yedinde veya üçüncü şahıs nezdinde bırakılabilir. Üçüncü şahsın elinde bulunan taşınır mallar haczedildiğinde, üçüncü şahsın kabulü hâlinde üçüncü şahsa yediemin olarak bırakılır.  (Son Cümle 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 7. Maddesi ile Değişmiştir.) Haczedilmiş ancak muhafaza altına alınmamış mallar satış talebi üzerine muhafaza altına alınır veya ihale alıcısına teslime hazır hâle getirilir, aksi takdirde satış yapılamaz. (Cümle 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 7. Maddesi ile Eklenmiştir) Sicile kayıtlı motorlu kara araçları bakımından 106 ncı madde hükmü saklıdır.
Türkiye'nin taraf olduğu uluslararası andlaşma hükümleri saklı kalmak kaydıyla, yabancı devlet başkanı, parlamento başkanı, hükümet başkanı veya hükümet üyelerini taşıyan ulaşım araçları, bu kişiler Türkiye'de bulundukları sürece, muhafaza altına alınamaz ve yediemine bırakılamaz.
İcra dairesi üçüncü bir şahsa rehnedilmiş olan malları da muhafaza altına alabilir. Ticari işletme rehni kapsamındaki taşınırlar ise icra dairesince satılmalarına karar verilmesinden sonra muhafaza altına alınabilir. Bu mallar paraya çevrilmediği takdirde geri verilir.
Haczedilen mallar, Adalet Bakanlığı tarafından yetki verilen gerçek veya tüzel kişilere ait lisanslı yediemin depolarında muhafaza edilir. Yetki verilen gerçek veya tüzel kişiler, bu yetkilerini Adalet Bakanlığının onayıyla alt işleticilere aynı standartları sağlamak koşuluyla devredebilirler. Bu devir, yetki verilen gerçek veya tüzel kişilerin sorumluluklarını ortadan kaldırmaz. Bu depoların yönetmelikte belirlenen nitelik ve şartlara uygunluğunun saptanması sonucunda işletme belgesi Adalet Bakanlığı tarafından verilir. Haczedilen malların muhafaza işlemleri; lisanslı yediemin depolarının kuruluşuna, bu depolarda bulunması gereken asgari niteliklere, depo için alınacak teminata, mallar için muhtemel rizikolara karşı yapılacak sigortaya; işletici olma niteliklerine, işletici lisansına, Adalet Bakanlığı tarafından bu lisansın verilmesine; Adalet Bakanlığının lisanslı işletmelerle ilgili görev ve yetkilerine; faaliyetin durdurulması ya da iptali gibi idari tedbir ve tasarruflara; bu depoların denetimine ve diğer hususlara ilişkin usul ve esaslar, Adalet Bakanlığı tarafından çıkarılan yönetmelikte düzenlenir. Haczedilen malların muhafazası aşamasındaki ücretler Adalet Bakanlığı tarafından düzenlenecek tarifeyle belirlenir.
(6.Fıkra 05.04.2023 tarih ve 32154 sayılı Resmi Gazetede yayımlanan 7445 Sayılı Kanunun 42. Maddesi ile Yürürlükten Kaldırılmıştır.)
İcra müdürlüklerinin talebi üzerine kolluk kuvvetleri tarafından yakalanan araçlar, en geç üç iş günü içinde en yakın icra müdürlüğüne teslim edilir. Aracı teslim alan icra müdürlüğü, aracın yakalanmasını isteyen icra müdürlüğüne bildirimde bulunur.
DÖRDÜNCÜ BAP
Haciz Yoliyle Takip
Madde 0088/A: Muhafazasına gerek kalmayan malların tasfiyesi
(Madde 05.04.2023 tarih ve 32154 sayılı Resmi Gazetede yayımlanan 7445 Sayılı Kanunun 4. Maddesi ile Eklenmiştir.)
Tasfiye edilecek mallara ilişkin bilgiler, icra dairesince Ulusal Yargı Ağı Bilişim Sisteminde duyurulur.
İcra dairesi, borçluya tebligat çıkararak tebliğ tarihinden itibaren on gün içinde tarifeye göre belirlenen yedieminlik ücretini ödemek suretiyle malı teslim alabileceğini, aksi halde müteakip fıkralar uyarınca malın tasfiye edileceğini ihtar eder.
Borçlunun malı teslim almaması halinde icra dairesi, rehin hakkı sahibine tebligat çıkararak tebliğ tarihinden itibaren on gün içinde rehinden kaynaklanan haklarını kullanabileceğini ve bu durumu icra dairesine bildirmesi gerektiğini, aksi halde müteakip fıkralar uyarınca malın tasfiye edileceğini ihtar eder.
Sicile kayıtlı mallar bakımından, malın borçlu tarafından teslim alınmaması veya rehinden kaynaklı hakkın kullanılmaması halinde icra dairesi, malın daha önce satışa çıkarılmamış olması kaydıyla, kanunun elektronik ortamda açık artırma suretiyle satışa ilişkin hükümleri uyarınca resen satışını yapar.
Yukarıdaki fıkralar uyarınca malın tasfiye edilememesi halinde icra dairesi, derhal yediemine tebligat çıkararak, tebliğ tarihinden itibaren on gün içinde varsa malın son iki yıl içinde yapılan, yoksa icra dairesince takdir edilen kıymetinin yüzde kırkı üzerinden, tarifeye göre belirlenen yedieminlik ücreti mahsup edildikten sonra bakiye tutarı ödediği takdirde malın mülkiyetinin kendisine devredilmesine karar verileceğini, aksi halde müteakip fıkralara göre işlem yapılacağını ihtar eder. Bu fıkrada belirtilen şartların oluştuğunun ve varsa bakiye tutarın yediemin tarafından ödendiğinin tespiti halinde icra dairesi, malın mülkiyetinin yediemine devrine yönelik kararın verilmesi için dosyayı icra mahkemesine gönderir.
Sicile kayıtlı mallar bakımından yedieminin malın mülkiyetinin devrini kabul etmemesi halinde icra dairesi, Makine ve Kimya Endüstrisi Anonim Şirketine tebligat çıkararak, tebliğ tarihinden itibaren bir ay içinde, 30/6/2021 tarihli ve 7330 sayılı Makine ve Kimya Endüstrisi Anonim Şirketi Hakkında Kanunun 4 üncü maddesinin dördüncü fıkrası uyarınca belirlenen hurda bedelini ödeyeceğini bildirmesi ve bildirimde bulunduğu tarihten itibaren üç ay içinde hurda bedelini ödemesi şartıyla malın mülkiyetinin Şirkete devredilmesine karar verileceğini ihtar eder. Bu fıkrada belirtilen şartların oluştuğunun ve hurda bedelinin ödendiğinin tespiti halinde icra dairesi, hurdaya ayırma işlemlerini tamamlayarak malın mülkiyetinin Şirkete devrine yönelik kararın verilmesi için dosyayı icra mahkemesine gönderir.
Yukarıdaki fıkralar uyarınca malın tasfiye edilememesi halinde icra dairesi, malın mülkiyetinin bedelsiz olarak Türkiye Kızılay Derneğine devrine yönelik kararın verilmesi için dosyayı icra mahkemesine gönderir.
İcra mahkemesi, mülkiyetin devri için gönderilen dosyalarda, en geç on gün içinde dosya üzerinden yapacağı inceleme sonunda talebin kabulüne veya reddine kesin olarak karar verir. Kabul kararıyla, malın mülkiyeti ilgiliye geçer; tüm haciz ve rehinler kaldırılarak devir ve teslim işlemleri gerçekleştirilir.
Tasfiye konusu malın vergi, ceza, prim gibi borçları, borçluya ait olup mülkiyet ilgiliye, tüm borç ve yüklerinden âri olarak geçer. Devir ve tescil işlemleri her türlü vergi, resim ve harçtan müstesnadır.
Devir işlemlerine karşı yedieminlik alacağına dayanılarak hapis hakkı kullanılamaz. Yedieminlik ücretinin varlığı, mülkiyetin devri ve buna ilişkin işlemlerin yapılmasına engel teşkil etmez.
Tasfiye konusu mal üzerinde 6183 sayılı Kanun uyarınca haciz bulunması halinde icra dairesi, borçluya tebligat çıkarmadan önce tahsil dairesine tebligat çıkararak tebliğ tarihinden itibaren bir ay içinde muhafaza ve/veya satış işlemlerini yapmak üzere malı teslim alması gerektiğini, aksi halde malın bu madde uyarınca tasfiye edileceğini bildirir.
Tasfiye konusu malın 27/10/1999 tarihli ve 4458 sayılı Gümrük Kanunu kapsamında serbest dolaşımda olmaması halinde icra dairesi, borçluya tebligat çıkarmadan önce gümrük idaresine tebligat çıkararak bir ay içinde gümrük işlemlerini yapmak üzere malı teslim alması gerektiğini, aksi halde malın bu madde uyarınca tasfiye edileceğini bildirir.
Tasfiye masrafları, öncelikle dosyadaki avanstan, avansın bulunmaması halinde Adalet Bakanlığı bütçesinden karşılanır.
Tasfiye kapsamında dosyaya ödenen tutardan; sırasıyla avanstan karşılanan masraflar, Adalet Bakanlığı bütçesinden karşılanan masraflar ve vergi, resim, harç gibi malın aynından kaynaklanan kamu alacakları ödenir. Kalan tutar, 9 uncu madde uyarınca muhafaza edilir, bankalarda nemalandırılır ve talep halinde nemalarıyla birlikte hak sahiplerine ödenir.
Dosyaya ödenen tutarın, Adalet Bakanlığı bütçesinden yapılan masrafı karşılayamaması halinde icra dairesi, bakiye masrafın, 6183 sayılı Kanun uyarınca borçludan tahsili için tahsil dairesine bildirimde bulunur.
Bu maddenin uygulanmasına ilişkin usul ve esaslar, Adalet Bakanlığınca yürürlüğe konulan yönetmelikle belirlenir.
DÖRDÜNCÜ BAP
Haciz Yoliyle Takip
II. Haciz
Mahcuz malları muhafaza tedbirleri
Madde 0089: 2 - Alacaklar ve üçüncü şahıs elinde haczedilen mallar hakkında
(18.02.1965 tarih ve 538 sayılı Kanunun 49 uncu maddesiyle değişen şekli.) Hamiline ait olmıyan veya cirosu kabil bir senetle müstenit bulunmıyan alacak veya sair bir talep hakkı veya borçlunun üçüncü şahıs elindeki menkul bir malı haczedilirse icra memuru; borçlu olan hakiki veya hükmi şahsa bundan böyle borcunu ancak icra dairesine ödiyebileceğini ve takip borçlusuna yapılan ödemenin muteber olmadığını veya malı elinde bulunduran üçüncü şahsa bundan böyle menkul malı ancak icra dairesine teslim edebileceğini, malı takip borçlusuna vermemesini, aksi takdirde malın bedelini icra dairesine ödemek zorunda kalacağını bildirir (Haciz ihbarnamesi). Bu haciz ihbarnamesinde, ayrıca 2, 3 ve 4 üncü fıkra hükümleri de üçüncü şahsa bildirilir.
Üçüncü şahıs; borcu olmadığı veya malın yedinde bulunmadığı veya haciz ihbarnamesinin tebliğinden önce borç ödenmiş veya mal istihlak edilmiş veya kusuru olmaksızın telef olmuş veya malın borçluya ait olmadığı veya malın kendisine rehnedilmiş olduğu veya alacak borçluya veya emrettiği yere verilmiş olduğu gibi bir iddiada ise, keyfiyeti, haciz ihbarnamesinin kendisine tebliğinden itibaren yedi gün içinde icra dairesine yazılı veya sözlü olarak bildirmeye mecburdur.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 22 nci maddesiyle değişen şekli.) Üçüncü şahıs, haciz ihbarnamesinin kendisine tebliğinden itibaren yedi gün içinde itiraz etmezse, mal yedinde veya borç zimmetinde sayılır ve kendisine gönderilen haciz ihbarnamesine süresinde itiraz etmediği, bu nedenle de malın yedinde veya borcun zimmetinde sayıldığı ikinci bir ihbarname ile bildirilir. Bu ikinci ihbarnamede ayrıca, üçüncü şahsın ihbarnamenin kendisine tebliğinden itibaren yedi gün içinde ikinci fıkrada belirtilen sebeplerle itirazda bulunması, itirazda bulunmadığı takdirde zimmetinde sayılan borcu icra dairesine ödemesi veya yedinde sayılan malı icra dairesine teslim etmesi istenir. İkinci ihbarnameye süresi içinde itiraz etmeyen ve zimmetinde sayılan borcu icra dairesine ödemeyen veya yedinde sayılan malı icra dairesine teslim etmeyen üçüncü şahsa onbeş gün içinde parayı icra dairesine ödemesi veya yedinde sayılan malı teslim etmesi yahut bu süre içinde menfi tespit davası açması, aksi takdirde zimmetinde sayılan borcu ödemeye veya yedinde sayılan malı teslime zorlanacağı bildirilir. Bu bildirimi alan üçüncü şahıs, icra takibinin yapıldığı veya yerleşim yerinin bulunduğu yer mahkemesinde süresi içinde menfi tespit davası açtığına dair belgeyi bildirimin yapıldığı tarihten itibaren yirmi gün içinde ilgili icra dairesine teslim ettiği takdirde, hakkında yürütülen cebri icra işlemleri menfi tespit davası sonunda verilen kararın kesinleşmesine kadar durur. Bu süre içinde 106 ncı maddede belirtilen süreler işlemez. Bu davada üçüncü şahıs, takip borçlusuna borçlu olmadığını veya malın takip borçlusuna ait olmadığını ispat etmeye mecburdur. Üçüncü şahıs açtığı bu davayı kaybederse, mahkemece, dava konusu şeyin yüzde yirmisinden(1) aşağı olmamak üzere bir tazminata mahkum edilir. Bu fıkraya göre açılacak menfi tespit davaları maktu harca tabidir.
Üçüncü şahıs, haciz ihbarnamesine müddeti içinde itiraz ederse, alacaklı, üçüncü şahsın verdiği cevabın aksini tetkik merciinde ispat ederek üçüncü şahsın 338 inci maddenin 1 inci fıkrası hükmüne göre cezalandırılmasını ve ayrıca tazminata mahküm edilmesini istiyebilir. Tetkik mercii, tazminat hakkındaki davayı genel hükümlere göre halleder.
Üçüncü şahıs, kusuru olmaksızın bir mani sebebiyle müddeti içinde haciz ihbarnamesine itiraz etmediği takdirde 65 inci madde hükmü uygulanır. Her halde üçüncü şahıs, borçlu ile kötü niyetli alacaklıya karşı dava açarak ödemek zorunda kaldığı paranın veya teslim ettiği malın iadesini isteyebilir. (1)
Malın teslimi mümkün olmazsa, alacaklı tetkik merciine müracaatla değerini üçüncü şahsa ödetmek hakkını haizdir.
(Fıkra 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 18. Maddesi ile Değişmiştir.) (Yürürlük : 30.12.2012) Haciz ihbarnamesi, borçlunun hak ve alacaklarının bulunabileceği bir tüzel kişinin veya müessesenin şubesine veya tüm şubelerini kapsayacak şekilde merkezine tebliğ edilir. Haciz ihbarnamesinin tebliğ edildiği merkez, tüm şubeleri veya birimlerini kapsayacak şekilde beyanda bulunmakla yükümlüdür.
Üçüncü şahsın beyanı hiçbir harc ve resme tabi değildir.
Bu madde hükmü, memuriyeti hasebiyle hakikate muhalif beyanda bulunan memurlar hakkında da uygulanır.
(Fıkra 19.12.2018 tarih ve 30630 sayılı Resmi Gazetede yayımlanan 7155 Sayılı Kanunun 12. maddesi ile Eklenmiştir) Bu madde uyarınca haciz ihbarnamelerinin bildirimi ve bu ihbarnamelere verilecek cevaplar, güvenli elektronik imza kullanılmak suretiyle Ulusal Yargı Ağı Bilişim Sistemi ve bu sisteme entegre bilişim sistemleri üzerinden de yapılabilir. Bu usulle yapılan bildirim tebliğ yerine geçer.
(1) (Bu kısımda yer alan Her halde, üçüncü şahsın genel hükümlere göre borçluya karşı müracaat ve tazminat hakkı saklıdır. cümlesi; 09.11.1988 tarih ve 3494 sayılı Kanunun 22 nci maddesiyle metinde görüldüğü şekilde değiştirilmiştir)
(1) 05.07.2012 tarih ve 28344 Sayılı Resmi Gazetede Yayınlanan 6352 Sayılı Kanunun 18. Maddesi ile üçüncü fıkrasında yer alan yüzde kırkından ibaresi yüzde yirmisinden şeklinde değiştirilmiştir. (Yürürlük : 30.12.2012)
DÖRDÜNCÜ BAP
Haciz Yoliyle Takip
II. Haciz
Mahcuz malları muhafaza tedbirleri
Madde 0090: 3 - Diğer haklar için
İcra dairesi haczedilen hakların muhafazasına ve alacaklardan günü gelenlerin tahsiline çalışır ve lazım gelen masrafların peşin ödenmesini istiyebilir.
DÖRDÜNCÜ BAP
Haciz Yoliyle Takip
II. Haciz
Mahcuz malları muhafaza tedbirleri
Madde 0091: 4 - Gayrimenkuller hakkında
(18.02.1965 tarih ve 538 sayılı Kanunun 50 nci maddesiyle değişen şekli.) (1. Fıkranın: 09.11.1988 tarih ve 3494 sayılı Kanunun 10 uncu maddesiyle değişen şekli.) Gayrimenkulün haczi ile tasarruf hakkı Medeni Kanunun 920 nci maddesi anlamında tahdide uğrar. Sicile kaydedilmek üzere haciz keyfiyeti, ne miktar meblağ için yapıldığı ve alacaklının adı ile tebliğe yarar adresi icra dairesi tarafından tapu siciline, (tapuya ve mahcuz gemi ise kayıtlı bulunduğu daireye İbaresi 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile tapu siciline olarak Değişmiştir) bildirilir. Adresi değişen alacaklı masrafını vermek sureti ile yeni adresinin tapuya bildirilmesini icra dairesinden istemeye mecburdur.
Hacze yeni alacaklılar iştirak eder veya haciz kalkarsa bu hususlar da tapu siciline, (yukarda adı geçen dairelere İbaresi 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile tapu siciline olarak Değişmiştir) haber verilir.
Gayrimenkul haczinin şümulü,
Alacakları rehinle sağlanmış alacaklıların mahfuz hakları,
İdare ve işletme.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 23 üncü maddesiyle eklenmiştir.) Hacizli taşınmazın el değiştirmesi halinde 148/a maddesi uygulanır.
DÖRDÜNCÜ BAP
Haciz Yoliyle Takip
II. Haciz
Madde 0092:
(18.02.1965 tarih ve 538 sayılı Kanunun 51 inci maddesiyle değişen şekli.) Bir gayrimenkulün haczi hasılat ve menfaatlerine de şamildir. Haciz gayrimenkul kendilerine rehnedilmiş olan alacaklıların haklarına halel getirmez.
İcra dairesi, gayrimenkul kendilerine rehnedilmiş olan alacaklılarla kiracılara hacizden haber verir.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 24 üncü maddesiyle değişen şekli.) Daire, taşınmazın idare ve işletmesi ile eklentinin korunması için gerekli tedbirleri alır. Bu tedbirler meyanında icra dairesi, eğer taşınmazda kiracı varsa bu kiracıya, işleyecek kiraları icra dairesine ödemesini emreder. Zarar görme ihtimali bulunan eklenti, rehin alacaklısının talebi üzerine, işletmenin faaliyetine engel olmayacak şekilde muhafaza altına alınır. İdare ve muhafaza masrafları satış bedelinden öncelikle ödenir.
(4.Fıkra 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile Yürürlükten Kaldırılmıştır.)
DÖRDÜNCÜ BAP
Haciz Yoliyle Takip
II. Haciz
Madde 0093: Mahsullerin toplanması, borçlunun hakkı
İcra dairesi mahsullerin toplanması için lazım gelen tedbirleri alır.
Borçlunun geçineceği yoksa kendisinin ve ailesinin geçinmeleri için kafi miktar mahsulden veya satıldıkça bedelinden münasip miktar kendisine bırakılır.
DÖRDÜNCÜ BAP
Haciz Yoliyle Takip
II. Haciz
Madde 0094: İştirak halinde tasarruf edilen mallar
(18.02.1965 tarih ve 538 sayılı Kanunun 52 nci maddesiyle değişen şekli.) Bir intıfa hakkı veya taksim edilmemiş bir miras veya bir şirket yahut iştirak halinde tasarruf edilen bir mal hissesi haczedilirse icra dairesi, ikametgahları bilinen ilgili üçüncü şahıslara keyfiyeti ihbar eder. Bu suretle borçlunun muayyen bir gayrimenkuldeki tasfiye sonundaki hissesi haczedilmiş olursa icra memuru haciz şerhinin gayrimenkulün kaydına işlenmesi için tapu sicil muhafızlığına tebligat yapar. ( ... ) (1) (30.07.2003 tarih ve 25184 sayılı Resmi Gazete de yayımlanan 4949 sayılı Kanunun 25 inci maddesiyle eklenen cümleler.) Anonim şirketlerde paylar için pay senedi veya pay ilmühaberi çıkarılmamışsa, borçlunun şirketteki payı icra dairesi tarafından şirkete tebliğ olunarak haczedilir. Bu haczin şirket pay defterine işlenmesi zorunludur; ancak haciz, şirket pay defterine işlenmemiş olsa bile şirkete tebliğ tarihinde yapılmış sayılır. Haciz, icra dairesi tarafından tescil edilmek üzere Ticaret Siciline bildirilir. Bu durumda haczedilen payların devri, alacaklının haklarını ihlal ettiği oranda batıldır. Haczedilen payların satışı, taşınır malların satışı usulüne tabidir. Diğer taşınırlarda icra dairesi başkasına devre mani tedbirleri alır.
Borçlunun reddetmediği miras veya başka bir sebeple iktisap eyleyip henüz tapuya veya gemi siciline tescil ettirmediği mülkiyet veya diğer aynı hakların borçlu namına tescili alacaklı tarafından istenebilir. Bu talep üzerine icra dairesi alacaklının bu muameleyi takip edebileceğini tapu veya gemi sicili dairesine ve icabında mahkemeye bildirir.
Borçlunun zilyed bulunduğu bir gayrimenkul üzerindeki fevkalade zamanaşımı ile iktisabını istemek hakkının haczedilmesi halinde, icra dairesi zilyedliğin başkasına devrine mani olacak tedbirleri alır ve alacaklıya bir ay içinde gayrimenkulün borçlusu adına tescili için dava açması yetkisini verir. Mahkemenin tescil kararı ile gayrimenkul bu alacaklı lehine mahcuz sayılır.
İkinci fıkra hükmü, almaya hak kazandığı veya almakta bulunduğu emekli veya yetim maaşını istifa için icap eden yoklama muamelesini yaptırmıyanlar hakkında yetkili makama bildirmek suretiyle tatbik olunur.
Alacaklının bu sebeple yapacağı kanuni masraflar ayrıca takip ve hükme hacet kalmaksızın dairece borçludan tahsil olunur.
(1) (Bu kısımda yer alan Menkullerde başkasına devre mani tedbirler alır. şeklindeki, fıkranın 3 üncü cümlesi; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 25 inci maddesiyle madde metninden çıkarılmıştır.)
DÖRDÜNCÜ BAP
Haciz Yoliyle Takip
II. Haciz
Madde 0095: Mahcuz malların muhafazası masrafları
Alacaklı haczedilen malların muhafaza ve idare ve işletilmesi masraflarını istenildiği takdirde peşin vermeğe mecburdur.
DÖRDÜNCÜ BAP
Haciz Yoliyle Takip
II. Haciz
İstihkak iddiasına itiraz
A - Borçlunun zilyedliği
Madde 0096: 1 - Hazırlık safhası
(18.02.1965 tarih ve 538 sayılı Kanunun 53 üncü maddesiyle değişen şekli.) Borçlu, elinde bulunan bir malı başkasının mülkü veya rehni olarak gösterdiği yahut üçüncü bir şahıs tarafından o mal üzerinde mülkiyet veya rehin hakkı iddia edildiği takdirde, icra dairesi bunu haciz ve icra zabıtlarına geçirir ve keyfiyeti iki tarafa bildirir.
İcra dairesi aynı zamanda istihkak iddiasına karşı itirazları olup olmadığını bildirmek üzere alacaklı ve borçluya üç günlük mühlet verir. Sükütları halinde istihkak iddiasını kabul etmiş sayılırlar.
Malın haczine muttali olan borçlu veya üçüncü şahıs, ıttıla tarihinden itibaren yedi gün içinde istihkak iddiasında bulunmadığı takdirde, aynı takipte bu iddiayı ileri sürmek hakkını kaybeder. İstihkak iddiasının yapıldığı veya istihkak davasının açıldığı tarihte istihkak müddeisi ile birlikte oturan kimseler yahut bu şahısların iş ortakları, iddianın yapıldığı tarihte veya istihkak davası 97 nci maddenin 9 uncu fıkrası gereğince açılmışsa davanın açıldığı tarihte malın haczine ıttıla kesbetmiş sayılırlar.
DÖRDÜNCÜ BAP
Haciz Yoliyle Takip
II. Haciz
İstihkak iddiasına itiraz
A - Borçlunun zilyedliği
2 - Üçüncü şahsın istihkak iddiası
Madde 0097:
(18.02.1965 tarih ve 538 sayılı Kanunun 54 üncü maddesiyle değişen şekli.) İstihkak iddiasına karşı alacaklı veya borçlu tarafından itiraz edilirse, icra memuru dosyayı hemen tetkik merciine verir. Merci, dosya üzerinde veya lüzum görürse ilgilileri davet ederek mürafaa ile yapacağı inceleme neticesinde varacağı kanaate göre takibin devamına veya talikıne karar verir.
İstihkak davasının sırf satışı geri bırakmak gayesiyle kötüye kullanıldığını kabul etmek için ciddi sebepler bulunduğu takdirde merci takibin talikı talebini reddeder.
Takibin talikıne karar verilirse, haksız çıktığı takdirde alacaklının muhtemel zararına karşı davacıdan 36 ncı maddede gösterilen teminat alınır.
Teminatın cins ve miktarı mevcut delillerin mahiyetine göre takdir olunur.
(18.03.2005 tarih ve 25759 sayılı Resmi Gazete de yayımlanan 5311 sayılı Kanunun 9 uncu maddesiyle değişen ve 01.06.2005 tarihinden geçerli olarak yürürlüğe giren şekli.) Takibin devamına dair verilen icra mahkemesi kararı kesindir.
Kiralanan taşınmaz veya gemilerdeki, (Kiralanan yer veya sicile kayıtlı gemilerdeki İbaresi 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile Kiralanan taşınmaz veya gemilerdeki olarak Değişmiştir) hapis hakkına tabi eşya ile ilgili istihkak davaları Borçlar Kanununun 268 inci maddesinin 1 inci fıkrasında yazılı hükümlere uygun olmadıkça talik emri verilemez.
Dava esnasında 106 ncı maddedeki müddetler cereyan etmez.
Yukardaki hükümler dairesinde kendisine istihkak talebinde bulunmak imkanı verilmemiş olan üçüncü şahıs, haczedilen şey hakkında veya satılıp da bedeli henüz alacaklıya verilmemişse bedeli hakkında, hacze ıttıla tarihinden itibaren yedi gün içinde, tetkik merciinde istihkak davası açabilir. Aksi takdirde aynı takipte bu iddiayı ileri sürmek hakkını kaybeder. Bu halde davacının talebi üzerine merci hakimi takibin talik edilip edilmemesi hakkında yukardaki hükümler dairesinde acele karar vermeye mecburdur. Bu karar diğer taraf dinlenmeksizin de verilebilir.
İstihkak davası neticelenmeden mahcuz mal paraya çevrilmiş bulunursa merci hakimi işbu bedelin yargılama neticesine kadar ödenmemesi veya teminat karşılığında veya halin icabına göre teminatsız derhal alacaklıya verilmesi hususunda ayrıca karar verir.
İstihkak davasına umumi hükümler dairesinde ve basit yargılama usulüne göre bakılır.
Mahcuz eşya ile ilgili olarak icra memuruna dermeyan edilen iddiada üçüncü şahıs ve borçlunun birleşmeleri alacaklıya müessir değildir. Üçüncü şahsın bu iddiasını ispat etmesi lazımdır. Ancak üçüncü şahsın mahcuz eşyanın kendisinin mülkü veya kendisine merhun olduğu hakkındaki iddiasının borçlu tarafından kabulü kendi aleyhine delil teşkil eder ve ileride bu ikrara aykırı hiçbir iddiada bulunamaz.
(09.11.1988 tarih ve 3494 tarih ve 11 inci maddesiyle değişen şekli.) İstihkak davası üzerine takibin talikine karar verilip de neticede dava reddolunursa alacaklının alacağından bu dava dolayısıyla istifası geciken miktarın yüzde yirmisinden(1) aşağı olmamak üzere davacıdan tazminat alınmasına hükmolunur.
(18.03.2005 tarih ve 25759 sayılı Resmi Gazete de yayımlanan 5311 sayılı Kanunun 9 uncu maddesiyle değişen ve 01.06.2005 tarihinden geçerli olarak yürürlüğe giren şekli.) Davanın reddi hakkındaki karara karşı istinaf veya temyiz yoluna başvuran istihkak davacısı icra dairesinden 36 ncı maddeye göre mühlet isteyebilir.
İstihkak davası sabit olur ve birinci fıkra gereğince istihkak iddiasına karşı itiraz eden alacaklı veya borçlunun kötü niyeti tahakkuk ederse haczolunan malın değerinin yüzde onbeşinden aşağı olmamak üzere itiraz edenden tazminat alınmasına asıl dava ile birlikte hükmolunur.
Koca aleyhine yapılmış bir hacizde karı şahsi malları üzerindeki haklarını Medeni Kanunun 160 ıncı maddesi hükmüne tabi olmaksızın kendisi takip edebilir.
İstihkak davasına karşı haczi yaptıran alacaklı bu kanunun 11 inci babı hükümlerine dayanarak ve muvakkat veya kati aciz belgesi ibrazına mecbur olmaksızın mütekabilen iptal davası açabilir. Dava ve mütekabil davada tarafların gösterecekleri bütün delilleri hakim serbestce takdir eder.
İstihkak davaları süratle ve diğer davalardan önce görülerek karara bağlanır.
(1) 05.07.2012 tarih ve 28344 Sayılı Resmi Gazetede Yayınlanan 6352 Sayılı Kanunun 19. maddesi ile onüçüncü fıkrasında yer alan yüzde kırkından ibaresi yüzde yirmisinden olarak değiştirilmiştir.
DÖRDÜNCÜ BAP
Haciz Yoliyle Takip
II. Haciz
İstihkak iddiasına itiraz
A - Borçlunun zilyedliği
2 - Üçüncü şahsın istihkak iddiası
Madde 0097/A: İstihkak davalarında mülkiyet karinesi
(18.02.1965 tarih ve 538 sayılı Kanunun 55 inci maddesiyle eklenmiştir.) Bir menkul malı elinde bulunduran kimse onun maliki sayılır. Borçlu ile üçüncü şahısların menkul malı birlikte ellerinde bulundurmaları halinde dahi mal borçlu elinde addolunur. font color=blue>(3. ve 4. Cümle 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 8. Maddesi ile Eklenmiştir) Bu hâlde üçüncü şahıs yedieminliği kabul ettiği takdirde bu mal muhafaza altına alınmaz. Ancak 97 nci maddenin birinci fıkrası uyarınca takibin devamına karar verilmesi hâlinde mal muhafaza altına alınabilir. Birlikte oturulan yerlerdeki mallardan mahiyetleri itibariyle kadın, erkek ve çocuklara aidiyetleri açıkça anlaşılanlar veya örf ve adet, sanat, meslek veya meşgale icabı olanlar bunların farz olunur. Bu karinenin aksini ispat külfeti iddia eden kişiye düşer.
İstihkak davacısı malı ne suretle iktisap ettiğini ve borçlunun elinde bulunmasını gerektiren hukuki ve fiili sebep ve hadiseleri göstermek ve bunları ispat etmekle mükelleftir.
DÖRDÜNCÜ BAP
Haciz Yoliyle Takip
II. Haciz
İstihkak iddiasına itiraz
A - Borçlunun zilyedliği
Madde 0098: 3 - Çalınmış ve zayi olmuş şeyler
Çalınmış ve zayi edilmiş şeyler hakkında Kanunu Medeninin 902, 903 ve 904 üncü maddeleri hükmü mahfuzdur.
İcra dairesi tarafından pazarlık suretiyle yapılan satış Kanunu Medeninin 902 nci maddesinde mezkür resmi artırma hükmündedir.
DÖRDÜNCÜ BAP
Haciz Yoliyle Takip
II. Haciz
İstihkak iddiasına itiraz
B - Üçüncü şahsın zilyetiği
Madde 0099:
(Madde 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 20. Maddesi ile Değişmiştir.)
Haczedilen şey, borçlunun elinde olmayıp da üzerinde mülkiyet veya diğer bir ayni hak iddia eden üçüncü kişi nezdinde bulunursa, bu kişi yedieminliği kabul ettiği takdirde bu mal muhafaza altına alınmaz. İcra müdürü, üçüncü kişi aleyhine icra mahkemesinde istihkak davası açması için alacaklıya yedi gün süre verir. Bu süre içinde icra mahkemesine istihkak davası açılmaz ise üçüncü kişinin iddiası kabul edilmiş sayılır. Alacaklı tarafından süresinde açılan dava sonuçlanıncaya kadar, haczedilen malın satışı yapılamaz. Haczin, üçüncü kişinin yokluğunda yapılması ve üçüncü kişi lehine istihkak iddiasında bulunulması halinde de bu fıkra hükmü uygulanır.
DÖRDÜNCÜ BAP
Haciz Yoliyle Takip
II. Haciz
İstihkak iddiasına itiraz
B - Üçüncü şahsın zilyetiği
Madde 0100: Hacze iştirak derecelerinin teşkili
İlk haciz üzerine satılan malın tutarı vezneye girinciye kadar aynı derecede hacze iştirak edebilecek alacaklılar:
İlk haciz ilamsız takibe müstenitse takip talebinden ve ilama istinat ediyorsa dava ikamesinden mukaddem yapılmış bir takip üzerine alınan aciz vesikasına,
Yukarki fıkrada yazılı tarihlerden önce açılmış bir dava üzerine alınan ilama,
Aynı tarihlerden mukaddem tarihli resmi veya tarih ve imzası tasdikli bir senede,
Aynı tarihlerden mukaddem tarihli resmi dairelerin veya salahiyetli makamların salahiyetleri dahilinde ve usulüne göre verdikleri makbuz veya vesikaya istinat eden alacaklılardır.
Bu suretle iştirak halinde icra dairesi müracaat üzerine aynı derecedeki alacaklıların bütün alacaklarına yetecek nispette ilave suretiyle hacizler yapar.
Bunların haricindeki alacaklılar ancak, evvelki dereceden artacak bedeller için hacze iştirak edebilirler.
DÖRDÜNCÜ BAP
Haciz Yoliyle Takip
II. Haciz
İstihkak iddiasına itiraz
B - Üçüncü şahsın zilyetiği
Madde 0101: Önce icrası lazım gelen merasime lüzum olmaksızın iştirak
(03.07.1940 tarih ve 3890 sayılı Kanunun 1 inci maddesiyle değişen şekli.) Borçlunun eşi ve çocukları ve vasi veya kayyımı olduğu şahıslar evlenme, velayet veya vesayetten mütevellit alacaklar için önce icrası lazım gelen takip merasimine lüzum olmaksızın ilk haciz üzerine satılan malın tutarı vezneye girinceye kadar aynı derecede hacze iştirak edebilirler. Şu kadar ki bu hak ancak haciz, vesayetin veya velayetin veya evliliğin devamı esnasında veya zevalini takip eden sene içinde yapıldığı takdirde istimal olunabilir. Bir dava veya takibin devam ettiği müddet hesaba katılmaz. Borçlunun reşit çocukları Kanunu Medeninin 321 inci maddesine müstenit alacaklarından dolayı önce icrası lazım gelen takip merasimine hacet kalmaksızın her zaman aynı derecede hacze iştirak edebilirler. Sulh mahkemesi dahi küçükler, vesayet altında bulunanlar veya kendilerine kayyım tayin edilmiş olanlar namına aynı suretle hacze iştirak edebilirler.
(18.02.1965 tarih ve 538 sayılı Kanunun 56 ncı maddesiyle değişen şekli.) İcra dairesi iştirak taleplerini borçlu ve alacaklılara bildirir. Onlara, itiraz etmeleri için yedi günlük bir mühlet verir. İtiraz halinde iştirak talebinde bulunan kimsenin hacze iştiraki muvakkaten kabul olunur ve yedi gün içinde dava açması lüzumu bildirilir. Bu süre içinde dava açmazsa iştirak hakkı düşer. Açılacak davaya basit yargılama usulüne göre bakılır.
Nafaka ilamına istinat eden alacaklı önce takip merasiminin icrasına lüzum olmaksızın her zaman aynı derecede hacze iştirak edebilir. Suiniyet hali müstesnadır.
DÖRDÜNCÜ BAP
Haciz Yoliyle Takip
II. Haciz
İstihkak iddiasına itiraz
B - Üçüncü şahsın zilyetiği
Madde 0102: Haciz tutanağı tanzimi
Menkul bir malı haciz için mahallinde bir tutanak tutulur. Zabıt varakasında alacaklı ve borçlunun isim ve şöhretleri, alacağın miktarı, haczin hangi gün ve saatte yapıldığı, haczedilen mallar ve takdir edilen kıymetleri ve varsa üçüncü şahısların iddiaları yazılır ve haczi icra eden memur tarafından imza edilir.
Haczi talep edilen mal gayrimenkul ise icra dairesi 91 inci madde mucibince haczi ait olduğu daireye tebliğ eder ve mahallinde tutulacak tutanakta gayrimenkulün nevi ve mahiyeti ve hududu ve lüzumlu vasıfları dercolunur.
Evvelce ihtiyaten haczedilen şeylere icra haczi vazedildiği surette zabıt varakasına ihtiyati haciz sahibinin dahi iştirak hakkı işaret olunur.
Haczi kabil mallar kafi gelmezse veya hiç bulunmazsa bu hal tutanağa kaydolunur.
DÖRDÜNCÜ BAP
Haciz Yoliyle Takip
II. Haciz
İstihkak iddiasına itiraz
B - Üçüncü şahsın zilyetiği
Madde 0103: Davet
(09.11.1988 tarih ve 3494 sayılı Kanunun 12 nci maddesiyle değişen şekli.) Tutanak tutulurken alacaklı, borçlu veya namlarına Tebligat Kanunu hükümlerine göre tebellüğe yetkili kimse bulunmazsa, bulunmayan alacaklı veya borçlu üç gün içinde tutanağı tetkik ve diyeceği varsa söylemesi için icra dairesine davet olunur. Kanunen ilavesi gereken müddetler mahfuzdur. Haciz sırasında borçlu veya alacaklı adına Tebligat Kanunu hükümlerine göre tebellüğe yetkili kimse bulunduğu takdirde haciz tutanağının bir örneği bulunan şahsa verilir. Borçluya veya alacaklıya ayrıca haber verilmez.
DÖRDÜNCÜ BAP
Haciz Yoliyle Takip
II. Haciz
İstihkak iddiasına itiraz
B - Üçüncü şahsın zilyetiği
Madde 0104: Hacze iştirak halinde davet
Yeni alacaklıların iştiraki ve bu yüzden ilave suretiyle yapılan yeni hacizler tutanağın altına işaret olunur.
Hacze iştirak eden her yeni alacaklı isterse tutanağın tam bir suretini alabilir.
Evvelce haciz vazedenlerle borçlular dahi yeni iştirak ve ilaveler kendilerine bildirilmek üzere 103 üncü madde mucibince davet olunurlar.
DÖRDÜNCÜ BAP
Haciz Yoliyle Takip
II. Haciz
İstihkak iddiasına itiraz
B - Üçüncü şahsın zilyetiği
Madde 0105: Borç ödemeden aciz vesikası
Haczi kabil mal bulunmazsa haciz tutanağı 143 üncü maddedeki aciz vesikası hükmündedir.
İcraca takdir edilen kıymete göre haczi kabil malların kifayetsizliği anlaşıldığı surette dahi tutanak muvakkat aciz vesikası yerine geçerek alacaklıya 277 nci maddede yazılı hakları verir.
DÖRDÜNCÜ BAP
Haciz Yoliyle Takip
III. Paraya Çevirme
1 - Satış Talebi
Madde 0106: Talep için müddetler ve giderlerin yatırılması:
(Madde Başlığı ve Madde 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 9. Maddesi ile Değişmiştir.)
Alacaklı veya borçlu, hacizden itibaren bir yıl içinde haczolunan malın satışını isteyebilir. Borçlunun üçüncü şahıslardaki alacağı da bu hükme tabidir.
Bir yıllık süre içinde satışı istenip de artırma sonucu satışı gerçekleştirilemeyen mahcuz hakkındaki satış isteme süresi, satış isteyen alacaklı bakımından birinci fıkrada belirtilen sürenin sona ermesinden itibaren bir yıl daha uzar.
Satış talebiyle birlikte kıymet takdiri ve satış giderlerinin tamamının peşin olarak yatırılması zorunludur.
Sicile kayıtlı motorlu kara araçları bakımından muhafaza, kıymet takdiri ve satış talebinin birlikte yapılması ve bunlara ilişkin giderlerin tamamının birlikte ve peşin olarak yatırılması zorunludur.
Kıymet takdiri ve satış giderlerinin, sicile kayıtlı motorlu kara araçları bakımından ilaveten muhafaza giderinin tamamı, satış talebiyle birlikte peşin olarak yatırılmazsa satış talebi vaki olmamış sayılır.
Yukarıdaki fıkralar uyarınca satış talebiyle birlikte peşin olarak yatırılan miktarın satış işlemleri sırasında yetersiz kaldığı anlaşılırsa icra müdürü tarafından satış isteyene on beş günlük süre verilir ve bu sürede eksik miktar tamamlanmazsa satış talebi vaki olmamış sayılır.
Bu maddede belirtilen giderler Adalet Bakanlığınca her yıl yürürlüğe konulan tarifede belirlenir.
DÖRDÜNCÜ BAP
Haciz Yoliyle Takip
III. Paraya Çevirme
1 - Satış Talebi
Madde 0107: Talep hakkı
Her alacaklı mensup olduğu derece namına satış talebinde bulunabilir. 100 üncü maddenin son fıkrası mucibince hacizleri evvelki dereceden artacak bedeller için muteber olan alacaklılardan her biri dahi mensup olduğu derece namına satış isteyebilir.
DÖRDÜNCÜ BAP
Haciz Yoliyle Takip
III. Paraya Çevirme
1 - Satış Talebi
Madde 0108: Muvakkat haciz halinde
Haczi muvakkat olan alacaklı satış talebinde bulunamaz ve hakkında 106 ncı maddedeki müddetler cerayan etmez.
(06.06.1985 tarih ve 3222 sayılı Kanunun 12 nci maddesiyle eklenmiştir.) Muvakkaten veya ihtiyaten haczedilen mallar ancak 113 üncü maddenin son fıkrasında yazılı hallerde satılabilir.
DÖRDÜNCÜ BAP
Haciz Yoliyle Takip
III. Paraya Çevirme
1 - Satış Talebi
Madde 0109: Satışın tatili
(03.07.1940 tarih ve 3890 sayılı Kanunun 1 inci maddesiyle değişen şekli.) Satış bedeli, haklarında haciz katileşmiş olan alacakların mecmu miktarına baliğ olursa satış tatil edilir.
(06.06.1985 tarih ve 3222 sayılı Kanunun 47 nci maddesiyle yürürlükten kaldırılmıştır.)
DÖRDÜNCÜ BAP
Haciz Yoliyle Takip
III. Paraya Çevirme
1 - Satış Talebi
Madde 0110: Haczin kalkması
(Madde 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 22. Maddesi ile Değişmiştir.)
Bir malın satılması kanuni müddet içinde istenmez veya icra müdürü tarafından verilecek karar gereği gerekli gider onbeş gün içinde depo edilmezse veya (1) talep geri alınıp da kanuni müddet içinde yenilenmezse o mal üzerindeki haciz kalkar. Hacizli malın satılması yönündeki talep bir defa geri alınabilir.
Haczedilen resmi sicile kayıtlı malların, icra dairesiyle yapılacak yazışmalar sonucunda haczinin kalktığının tespit edilmesi hâlinde, sicili tutan idare tarafından haciz şerhi terkin edilir ve işlem ilgili icra dairesine bildirilir.
Birinci fıkra gereğince haczin kalkmasına sebebiyet veren alacaklı o mala yönelik olarak, haczin konulması ve muhafazası gibi tüm giderlerden sorumlu olur.
(1) Üstü Çizili İbare 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 10. Maddesi ile madde metninden çıkarılmıştır.
DÖRDÜNCÜ BAP
Haciz Yoliyle Takip
III. Paraya Çevirme
1 - Satış Talebi
Madde 0111: Taksitle ödeme
Borçlu alacaklının satış talebinden evvel borcunu muntazam taksitlerle ödemeği taahüt eder ve birinci taksiti de derhal verirse icra muamelesi durur.
Şukadar ki borçlunun kafi miktar malı haczedilmiş bulunması ve her taksitin borcun dörtte biri miktarından aşağı olmaması ve nihayet aydan aya verilmesi ve müddetin üç aydan fazla olmaması şarttır.
(09.11.1988 tarih ve 3494 sayılı Kanunun 13 üncü madesiyle eklenmiştir.) (30.07.2003 tarih ve 25184 sayılı Resmi Gazete de yayımlanan 4949 sayılı Kanunun 26 ncı maddesiyle değişen şekli.) Borçlu ile alacaklının borcun taksitlendirilmesi için icra dairesinde yapacakları sözleşme veya sözleşmelerin devamı süresince 106 ve 150/e maddelerindeki süreler işlemez. Ancak bu sözleşme veya sözleşmelerin toplam süresinin on yılı aşması halinde, aştığı tarihten itibaren süreler kaldığı yerden işlemeye başlar.
(09.11.1988 tarih ve 3494 sayılı Kanunun 13 üncü maddesiyle değişen şekli.) Taksitlerden biri zamanında verilmezse icra muamelesi ve süreler kaldığı yerden devam eder.
(Fıkra 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 11. Maddesi ile Eklenmiştir) Borçlunun borcunu muntazam taksitlerle ödemeyi taahhüdü veya alacaklı ile borçlunun hacizden önce ya da hacizden sonra borcun taksitlendirilmesi için yapacakları sözleşme nedeniyle icra dairesinde düzenlenecek tutanak veya kâğıt, damga vergisinden istisnadır.
DÖRDÜNCÜ BAP
Haciz Yoliyle Takip
III. Paraya Çevirme
1 - Satış Talebi
Madde 0111/A : Borçluya satış yetkisi verilmesi:
(Madde 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 12. Maddesi ile Eklenmiştir.)
Borçlu, kıymet takdirinin tebliğinden itibaren yedi gün içinde haczedilen malının rızaen satışı için kendisine yetki verilmesini talep edebilir. Kıymet takdiri yapılmadığı durumlarda borçlu da kıymet takdiri yapılmasını isteyebilir. İcra müdürü, kıymet takdirinin kesinleşmesinden sonra cebrî satış işlemlerini durdurarak borçluya on beş günlük süre verir. Borçluya verilen sürenin başlangıcından üçüncü fıkra uyarınca verilen icra mahkemesinin kararına kadar geçen sürede alacaklı bakımından satış isteme süresi işlemez.
Rızai satışta bedel, malın muhammen kıymetinin yüzde doksanına karşılık gelen miktarı ile o malla güvence altına alınan ve satış isteyenin alacağına rüçhanı olan alacakların toplamından hangisi fazla ise bu miktarı ve ayrıca bu miktara ilave olarak bu aşamaya kadar bu mahcuz için yapılan takip masrafları toplamından az olamaz.
Borçluyla anlaşan alıcının belirlenen bedeli birinci fıkra uyarınca borçluya verilen on beş günlük süre içinde dosyaya ödemesi hâlinde icra müdürü, gerekli bilgi ve belgeleri temin ettikten sonra yukarıda belirtilen şartların bulunduğunu tespit ederse satışın onayı ile malın devir ve teslim işlemlerinin yapılmasına karar verilmesi için dosyayı derhâl icra mahkemesine gönderir. Mahkeme, en geç on gün içinde yapacağı inceleme sonucunda dosya üzerinden talebin kabulüne veya reddine kesin olarak karar verir. Kabul kararıyla malın mülkiyeti alıcıya geçer ve tüm hacizler kaldırılarak devir ve teslim işlemleri gerçekleştirilir. Ret kararı verilmesi hâlinde yatırdığı bedel alıcıya iade edilir.
Bu madde uyarınca yapılacak satışlar hakkında niteliğine uygun düştüğü ölçüde bu Kanunun diğer hükümleri uygulanır.
Bu maddenin uygulanmasına ilişkin usul ve esaslar, Adalet Bakanlığınca yürürlüğe konulan yönetmelikle belirlenir.
DÖRDÜNCÜ BAP
Haciz Yoliyle Takip
III. Paraya Çevirme
1 - Satış Talebi
Madde 0111/B : Elektronik ortamda açık artırma suretiyle satış:
(Madde 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 13. Maddesi ile Eklenmiştir.)
Haczolunan malın satışı, Ulusal Yargı Ağı Bilişim Sistemine entegre elektronik satış portalında açık artırma suretiyle yapılır.
Açık artırmada teklif verme süresi yedi gündür.
Açık artırma, ilanda belirtilen gün ve saat aralığında ve teklif verme yoluyla yapılır. Teklif verenlerin kişisel bilgileri, artırma süresi içinde bilişim sistemini işleten kamu görevlileri hariç hiç kimse tarafından görülemez ve bilişim sisteminde gösterilemez.
Teklifler arasındaki fark, satışa çıkarılan malın muhammen kıymetinin binde beşinden ve her hâlde bin Türk lirasından (1) az olamaz.
Açık artırmada en yüksek teklifi veren, artırma süresi içinde kendisinden yüksek bir teklif verilmedikçe teklifini çekemez ve teminatını alamaz.
(6. Fıkra 14.11.2024 tarih ve 32722 sayılı Resmi Gazetede yayımlanan 7531 Sayılı Kanunun 1. Maddesi ile Değişmiştir.) Açık artırma süresinin son on dakikası içinde yeni bir teklifin verilmesi hâlinde açık artırma üç dakika uzatılır. Uzama süresi içinde yeni bir teklif verilmesi hâlinde açık artırma süresi her yeni teklifin verilmesinden itibaren üç dakika uzatılır. Son uzama süresi içinde yeni bir teklif verilmezse mal en yüksek teklif verene ihale edilir. Uzama sürelerinin toplamı bir saati geçemez. Bir saatlik süre Adalet Bakanlığının kararıyla kısaltılabilir, uzatılabilir veya kaldırılabilir ve bu kararlar Bakanlığın resmi internet sitesinde duyurulur.
Elektronik satış portalında satış işlemlerinin güvenli bir şekilde gerçekleştirilmesini engelleyen veya elektronik satış sistemi ile ihale alıcılarının hak ve menfaatlerine zarar veren internet siteleri hakkında, 4/5/2007 tarihli ve 5651 sayılı İnternet Ortamında Yapılan Yayınların Düzenlenmesi ve Bu Yayınlar Yoluyla İşlenen Suçlarla Mücadele Edilmesi Hakkında Kanunun 8/A maddesi hükümleri uygulanır.
Elektronik satış portalının işleyişini ya da güvenliğini tehlikeye sokan veya satış portalına erişimi engelleyen ya da zorlaştıran nitelikte eylemlerde bulunan gerçek ve tüzel kişilerin, satış portalına girişi Adalet Bakanlığınca üç ay süreyle engellenir. Engelleme işlemi, derhâl uygulanmaya başlanır ve satış portalının ilgili kişilerin görebileceği bir bölümünde duyurulur. Bu işleme karşı, duyuru tarihinden itibaren on beş gün içinde 30/3/2005 tarihli ve 5326 sayılı Kabahatler Kanunu hükümleri uyarınca sulh ceza hâkimliğine başvurulabilir. Hâkim, başvuruyu ivedi olarak karara bağlar. Başvurunun yapılmış olması ihalenin tamamlanmasını engellemez.
Teklif verme süresi içinde bilişim sisteminin bakımı veya iyileştirilmesi için gerekli olan işlemler yapılabilir. Bu işlemler, ihalenin geçerliliğini etkilemez.
Bu maddenin uygulanmasına ve mahcuzların elektronik ortamda açık artırma suretiyle satışına ilişkin usul ve esaslar, Adalet Bakanlığınca yürürlüğe konulan yönetmelikle belirlenir.
(1) binde birinden ve her hâlde yüz Türk lirasından İbaresi 14.11.2024 tarih ve 32722 sayılı Resmi Gazetede yayımlanan 7531 Sayılı Kanunun 1. Maddesi ile binde beşinden ve her hâlde bin Türk lirasından şeklinde değişmiştir.
DÖRDÜNCÜ BAP
Haciz Yoliyle Takip
III. Paraya Çevirme
2 - Menkullerin satışı
Madde 0112: Müddetler
Menkul mallar satış talebinden nihayet iki ay(1) içinde satılır.
Yetişmemiş mahsüller, borçlunun muvafakati olmadıkça satılamaz.
(1) 05.07.2012 tarih ve 28344 Sayılı Resmi Gazetede Yayınlanan 6352 Sayılı Kanunun 23. Maddesi ile birinci fıkrasında yer alan bir ay ibaresi iki ay şeklinde değiştirilmiştir.
DÖRDÜNCÜ BAP
Haciz Yoliyle Takip
III. Paraya Çevirme
2 - Menkullerin satışı
Madde 0113: Vaktinden evvel satış
Alacaklı talep etmeden borçlunun talebiyle de satış yapılabilir.
İcra memuru kıymeti süratle düşen veyahut muhafazası masraflı olan malların satılmasına her zaman karar verebilir.
DÖRDÜNCÜ BAP
Haciz Yoliyle Takip
III. Paraya Çevirme
2 - Menkullerin satışı
Madde 0114: Artırma hazırlık tedbirleri
(Madde 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 14. Maddesi ile Değişmiştir.)
Satış açık artırma ile yapılır.
Birinci ve ikinci artırmanın yapılacağı gün ve saat aralığı, artırmaya başlangıç tarihinden en az on beş gün önce ilan edilir. Elektronik satış portalı ve Basın İlân Kurumu İlan Portalında (1) yapılacak ilan, artırmanın bitimine kadar erişime açık tutulur. İkinci artırmanın başlangıç tarihi, birinci artırmanın bitimi tarihinden itibaren bir ayı geçmeyecek şekilde belirlenir.
(Fıkra 18.10.2022 tarih ve 31987 sayılı Resmi Gazetede yayımlanan 7418 Sayılı Kanunun 25. Maddesi ile 1/4/2023 tarihinden geçerli olacak şekilde Değişmiştir.) Gazete ve internet haber sitesi ilanları Basın-İlân Kurumu aracılığıyla aşağıda belirtilen usulde yapılır.
(Fıkra 18.10.2022 tarih ve 31987 sayılı Resmi Gazetede yayımlanan 7418 Sayılı Kanunun 25. Maddesi ile 1/4/2023 tarihinden geçerli olacak şekilde Eklenmiştir) Toplam muhammen bedeli beş yüz bin Türk lirasına kadar olan satışlar için gazete veya internet haber sitesi ile ilan yapılıp yapılmayacağına icra dairesince alakadarların menfaatleri dikkate alınarak karar verilir. Ancak;
1. Toplam muhammen bedeli beş yüz bin Türk lirasının üzerinde ve iki milyon Türk lirasının altında olanlar, satışın yapılacağı yerde yayınlanan resmî ilan yayınlama hakkını haiz bir yerel gazete veya bir internet haber sitesinde ilan edilir. Satışın yapılacağı yerde resmî ilan yayınlama hakkını haiz yerel gazete veya internet haber sitesi yönetimi bulunmaması hâlinde ilan, icra dairesinin belirleyeceği aynı il mülki sınırları içerisinde bulunan başka bir yayın yerinde resmî ilan yayınlama hakkını haiz bir yerel gazete veya bir internet haber sitesi aracılığıyla duyurulur.
2. Toplam muhammen bedeli iki milyon Türk lirası ve üzerinde olanlar ise bir internet haber sitesinde veya yurt genelinde dağıtılıp satışa sunulan ve ilan talebi tarihinde günlük fiilî satışı elli bin adedin üzerinde olan resmî ilan yayınlama hakkını haiz bir gazetede yayınlatılır.
3. Gazete veya internet haber sitesinde yayınlanacak ilanlar eş zamanlı olarak Basın İlân Kurumu İlan Portalında da duyurulur.
4. Bu madde kapsamında Basın İlân Kurumu İlan Portalında yayınlanacak ilanlardan ücret alınmaz.
5. Bu fıkrada yer alan parasal limitler bir önceki yılın Aralık ayındaki yıllık Üretici Fiyat Endeksi esas alınarak Adalet Bakanlığı tarafından güncellenir ve her yıl 1 Şubat gününden itibaren geçerli olmak üzere aynı güne kadar Resmî Gazete de ilan edilir. Parasal limitler olağanüstü hâllerde Adalet Bakanlığının teklifi üzerine Cumhurbaşkanı kararı ile güncellenebilir.
Gazete veya internet haber sitesi (1) ile yapılacak ilanlara satış şartnamesi eklentisiyle geçirilmeyip, satılacak şeyin cinsi, mahiyeti, önemli vasıfları, muhammen kıymeti ve bulunduğu yer, birinci ve ikinci artırmanın yapılacağı gün ve saat aralığı ile artırmaya ilişkin bilgilerin yer aldığı elektronik satış portalı yazılmakla iktifa olunur. İcra dairesince yapılması zaruri ilanlar dışında, taraflar elektronik satış portalında yer alan ilan metnini, masrafı kendilerine ait olmak üzere, diledikleri vasıtalarla ilan edebilir. Ancak hususi mahiyetteki bu ilan resmî muameleye tesir etmez.
İlan edilen metinler arasında farklılık bulunması hâlinde elektronik satış portalında ilan edilen metin esas alınır.  (2. Cümle 18.10.2022 tarih ve 31987 sayılı Resmi Gazetede yayımlanan 7418 Sayılı Kanunun 25. Maddesi ile 1/4/2023 tarihinden geçerli olacak şekilde Değişmiştir.) Şu kadar ki, gazetede, internet haber sitesinde, elektronik satış portalında veya Basın İlân Kurumu İlan Portalında ilanı yapılan metindeki hatalar, ihale tarihi değiştirilmeksizin sadece elektronik satış portalında ilanen düzeltilir. Bu düzeltme ilanı ilgililere ayrıca tebliğ edilmez.
Elektronik satış portalında yapılacak ilanda aşağıdaki hususlar yer alır:
1. Satılacak şeyin cinsi, mahiyeti, önemli vasıfları, muhammen kıymeti, bulunduğu yer ve varsa görselleri ile artırma şartnamesinde yer alan diğer bilgileri.
2. Artırmaya katılabilmek için mahcuzun kıymetinin yüzde onunu karşılayacak tutardaki teminatın satışı yapan icra dairesinin banka hesabına yatırılmasının zorunlu olduğu, teminatın nakit olması durumunda en geç artırma süresinin bitiminden önceki gün saat 23:30'a kadar yatırılması gerektiği.
3. Gösterilecek teminatın teminat mektubu olması hâlinde, artırmaya katılacakların, en geç artırma süresinin bitiminden önceki iş günü mesai bitimine kadar satışa konu mahcuzun kıymetinin yüzde onunu karşılayacak tutarda kesin ve süresiz banka teminat mektubunu, satışı yapan icra dairesine tevdi etmelerinin zorunlu olduğu.
4. Temsilci vasıtasıyla artırmaya katılacakların, en geç artırma süresinin bitiminden önceki iş günü mesai bitimine kadar satışı yapan icra dairesine müracaat etmelerinin zorunlu olduğu.
5. Hisseli satışın mümkün olduğu hâllerde açık artırma konusu malı belirli paylarla satın almak isteyen müşterek alıcıların, en geç artırma süresinin bitiminden önceki iş günü mesai bitimine kadar satışı yapan icra dairesine müracaat etmelerinin zorunlu olduğu.
6. Satış talep eden ve artırmaya katılmak isteyen alacaklı ile ortaklığın satış suretiyle giderilmesinde artırmaya katılmak isteyen pay sahibinin, en geç artırma süresinin bitiminden önceki iş günü mesai bitimine kadar satışı yapan icra dairesine müracaat etmeleri hâlinde alacağın veya ortaklık payının teminatı karşıladığı miktar kadar kendilerinden teminat alınmayacağı.
7. Şartlar yerine gelmişse malın en yüksek teklif verene ihale edileceği.
8. Elektronik satış portalında verilecek tekliflerin haczedilen malın muhammen kıymetinin yüzde ellisi ile o malla güvence altına alınan ve satış isteyenin alacağına rüçhanı olan alacakların toplamından hangisi fazla ise bu miktarı ve ayrıca bu miktara ilave olarak paraya çevirme ve paylaştırma masraflarını geçmesi gerektiği.
9. İhale alıcısının en yüksek teklifi verip de süresi içinde ihale bedelini yatırmaması hâlinde, alınan teminatın iade edilmeyip öncelikle satış masraflarından düşülmek üzere alacaklarına mahsuben hak sahiplerine ödeneceği.
10. Asgari ihale bedelinin teklif edilmemesi nedeniyle ihalenin yapılamadığı veya en yüksek teklif verenin ihale bedelini yatırmaması sebebiyle ihalenin iptal edildiği hâllerde ikinci artırmanın ilk açık artırmadaki şartlar çerçevesinde tekrar yapılacağı.
11. İhale alıcısının, satış bedelinin tamamını ihalenin gerçekleştiğine ilişkin tutanağın elektronik satış portalında ilan edildiği tarihten itibaren en geç yedi gün içinde icra dairesi hesabına ödemesi gerektiği.
12. Satışa katılanların bütün ekleriyle birlikte şartnameyi görmüş ve içeriğini kabul etmiş sayılacakları.
13. İhalenin kesinleşmesi üzerine malın tescil ve teslim işlemlerinin yapılacağı.
İhalenin kesinleşmesi üzerine taşınırın ihale alıcısına teslimi veya sicile kayıtlı malın ihale alıcısı adına tescili, damga vergisi ve katma değer vergisinin yatırılmasından sonra gerçekleştirilir.
(1) Elektronik satış portalında İbaresi 18.10.2022 tarih ve 31987 sayılı Resmi Gazetede yayımlanan 7418 Sayılı Kanunun 25. Maddesi ile 1/4/2023 tarihinden geçerli olacak şekilde Elektronik satış portalı ve Basın İlân Kurumu İlan Portalında şeklinde değişmiş ve Altı Çizili İbareler eklenmiştir.
DÖRDÜNCÜ BAP
Haciz Yoliyle Takip
III. Paraya Çevirme
2 - Menkullerin satışı
Madde 0115: İhalenin yapılması
(Madde 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 17. Maddesi ile Değişmiştir.)
Birinci ve ikinci ihale, icra müdürü tarafından, ilanda belirlenen gün ve saatte, haczedilen malın muhammen kıymetinin yüzde ellisi üzerinden başlatılır. Şartların yerine gelmesi hâlinde mal, en yüksek teklif verene ihale edilir. Şu kadar ki, artırma bedelinin haczedilen malın muhammen kıymetinin yüzde ellisi ile o malla güvence altına alınan ve satış isteyenin alacağına rüçhanı olan alacakların toplamından hangisi fazla ise bu miktarı ve ayrıca bu miktara ilave olarak paraya çevirme ve paylaştırma masraflarını da geçmesi şarttır.
Artırmanın sona erdiği gün ve saatte şartların bulunması hâlinde, mal en yüksek teklif verene ihale edilmiş olur ve malın mülkiyeti ihale alıcısına geçer.
İhale alıcısının en yüksek teklifi verip de süresi içinde ihale bedelini yatırmaması hâlinde alınan teminat iade edilmeyip öncelikle satış masraflarından düşülmek üzere hak sahiplerine alacaklarına mahsuben ödenir.
İcra müdürü, elektronik satış portalında artırma bittikten sonraki ilk iş gününde artırmanın sonucuyla ilgili bir artırma sonuç tutanağı düzenler ve bu tutanaktaki bilgileri aynı gün satış portalında ilan eder. Tutanakta; ihalenin hangi gün ve saatte tamamlandığı, şartlar yerine gelmişse en yüksek teklifi verene malın ihale edildiği, tutanağın ilanından itibaren yedi gün içinde ihale bedelinin icra dairesi hesabına yatırılması gerektiği ve şartlar yerine gelmediği takdirde ihalenin hangi gerekçeyle yapılamadığı belirtilir.
Satış talebi teklif verme başladıktan sonra geri alınamaz. Teklif verme süresinin bitimine kadar borcun tamamen ödenmesi hâlinde satış durdurulur.
İcra müdürü, asgari ihale bedelinin teklif edilmediği, en yüksek teklif verenin ihale bedelini yatırmadığı veya teklif verme süresinin bitiminden önce borcun ödendiği hâllerde, ihalenin yapılamadığını veya iptal edildiğini tutanakla tespit eder. Asgari ihale bedelinin teklif edilmediği veya en yüksek teklif verenin ihale bedelini yatırmadığı hâllerde ikinci artırma, birinci artırmadaki şartlar çerçevesinde daha önce ilan edilen tarihte başlar.
Artırmada, alıcı çıkmazsa veya bu maddede yazılı şartlar gerçekleşmezse alacaklı, önceki satış talebinden kalan satış isteme süresi içinde satış günü verilmesini talep edebilir. Satış isteme süresi satış talebiyle birlikte durur ve duran bu süre, ihalenin yapılamadığına veya iptal edildiğine ilişkin tutanak tarihinden itibaren kaldığı yerden işlemeye başlar.
İcra müdürü, artırma bittikten sonraki ilk iş gününde elektronik satış portalından kaynaklanan teknik sebeplerle, artırmanın son on dakikası içinde teklif verilemediğini satış portalı kayıtlarından tespit ederse artırma süresinin bir gün uzatılmasına karar verir; kararda artırmanın başlayacağı ve biteceği tarih ve saatleri gösterir ve tüm bu hususları satış portalında derhâl duyurur. Bu durumda artırmanın başlangıç tarihi, artırma süresinin uzatılmasına karar verildiği tarihten itibaren üç günü geçemez. Bu süre içinde, daha önce en yüksek teklif veren teklifiyle bağlı olacağı gibi yeni istekliler de teminatı yatırmak suretiyle artırmaya katılabilir.
DÖRDÜNCÜ BAP
Haciz Yoliyle Takip
III. Paraya Çevirme
2 - Menkullerin satışı
Madde 0116: İkinci artırma
(Madde 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 105. Maddesi ile Yürürlükten Kaldırılmıştır.)
DÖRDÜNCÜ BAP
Haciz Yoliyle Takip
III. Paraya Çevirme
2 - Menkullerin satışı
Madde 0117: Altın ve gümüş eşya
Altın ve gümüş eşya maden halindeki kıymetlerinden daha aşağı bir bedel ile satılamaz.
DÖRDÜNCÜ BAP
Haciz Yoliyle Takip
III. Paraya Çevirme
2 - Menkullerin satışı
Madde 0118: İhale bedelinin ödenmesi ve malın teslimi:
(Madde Başlığı ve Madde 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 18. Maddesi ile Değişmiştir.)
İhale alıcısı, ihalenin feshi talep edilmiş olsa dahi artırma sonuç tutanağının ilanından itibaren yedi gün içinde satış bedelini nakden ödemek zorundadır.
Satılan mal, ihale kesinleşmeden teslim olunmaz ve resmî sicilde alıcı adına tescil edilmez.
DÖRDÜNCÜ BAP
Haciz Yoliyle Takip
III. Paraya Çevirme
2 - Menkullerin satışı
Madde 0119: Pazarlık suretiyle satış
Aşağıdaki hallerde satış pazarlık suretiyle yapılabilir:
Bütün alakadarlar isterse,
Borsa veya piyasada fiyatı bulunan kıymetli evrak veya diğer mallar için o günün piyasasında mukarrer fiyat teklif edilirse,
Artırmada maden kıymetini bulmamış olan altın ve gümüş eşyaya bu kıymet verilirse,
113 üncü maddenin ikinci fıkrasında gösterilen haller bulunursa,
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 31 inci maddesiyle değişen şekli.) Mahcuz malın tahmin edilen değeri birmilyar lirayı geçmezse.
DÖRDÜNCÜ BAP
Haciz Yoliyle Takip
III. Paraya Çevirme
2 - Menkullerin satışı
Madde 0120: Ödeme yerine alacakların devri
Hacze iştirak eden bütün alacaklılar muvafakat ederlerse borçlunun borsada ve piyasada fiyatı olmıyan alacakları, ödeme yerine geçmek üzere itibari kıymetleriyle kendilerine veya hesaplarına olarak içlerinden birine devredilir. Bu halde alacaklılar, alacakları nispetinde borçlunun haklarına halef olurlar.
Aynı suretle hacze iştirak edenlerin hepsi veya içlerinden birisi borçlunun üçüncü bir şahıstaki alacağının tahsilini veya böyle bir şahsa karşı haiz olduğu dava hakkının kullanılmasını, masraf kendilerine ait olmak ve fakat haklarına halel gelmemek şartiyle üzerlerine alabilirler.
Bu suretle elde edilecek para ilk önce üzerlerine alanların alacak ve masraflarının ödenmesine karşılık tutulur.
DÖRDÜNCÜ BAP
Haciz Yoliyle Takip
III. Paraya Çevirme
2 - Menkullerin satışı
Madde 0121: Paraya çevirmenin diğer tarzı. İştirak halinde mülkiyet hisseleri
Bir intifa hakkı veya taksim edilmemiş bir miras veya bir şirket yahut iştirak halinde tasarruf olunan bir mal hissesi gibi yukarki maddelerde gösterilmeyen başka nevi malların satılması lazımgelirse icra memuru satışın nasıl yapılacağını tetkik merciinden sorar.
Merci, ikametgahları malüm olan alakadarları davet ve gelenlerini dinlendikten sonra açık artırma yaptırabileceği gibi satış için bir memur da tayin edebilir, yahut iktiza eden diğer bir tedbiri alabilir.
DÖRDÜNCÜ BAP
Haciz Yoliyle Takip
III. Paraya Çevirme
2 - Menkullerin satışı
Madde 0122: Aile mal ortaklığı
Aile mal ortaklığında bir hissenin satışı 121 inci maddeye göre yapılır. Kanunu Medeninin 331 inci maddesi hükümleri mahfuzdur.
DÖRDÜNCÜ BAP
Haciz Yoliyle Takip
III. Paraya Çevirme
3 - Gayrimenkullerin satışı
Madde 0123: Satış müddeti
Gayrimenkuller, satış talebinden nihayet üç ay(1) içinde icra dairesi tarafından açık artırma ile satılır.
(1) 05.07.2012 tarih ve 28344 Sayılı Resmi Gazetede Yayınlanan 6352 Sayılı Kanunun 27. Maddesi ile birinci fıkrasında yer alan iki ay ibaresi üç ay şeklinde değiştirilmiştir.
DÖRDÜNCÜ BAP
Haciz Yoliyle Takip
III. Paraya Çevirme
3 - Gayrimenkullerin satışı
Artırma şartları
Madde 0124: 1 - Şartname: (*)
İcra dairesi gayrimenkulün bulunduğu yerin adetlerine göre en elverişli tarzda artırma şartlarını tesbit eder.
(2. Fıkra 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 19. Maddesi ile Yürürlükten Kaldırılmıştır.)
(3. Fıkra 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 19. Maddesi ile Yürürlükten Kaldırılmıştır.)
(4. Fıkra 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 19. Maddesi ile Yürürlükten Kaldırılmıştır.)
(*) (Madde Başlığı 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 19. Maddesi ile 1 - Şartnamenin açık bulundurulması iken metinde görüldüğü gibi değiştirilmiştir)
DÖRDÜNCÜ BAP
Haciz Yoliyle Takip
III. Paraya Çevirme
3 - Gayrimenkullerin satışı
Artırma şartları
Madde 0125: 2 - Münderecatı
Artırma şartnamesinde gayrimenkulün, üzerindeki irtifak hakları, gayrimenkul mükellefiyetleri, ipotekler, ipotekli borç senetleri, irat senetleriyle birlikte satıldığı ve borçlunun bu gayrimenkul ile temin edilmiş şahsi borçlarının da alıcıya intikal eyliyeceği tasrih olunur.
İpotek ve ipotekli borç senediyle temin edilmiş olupta bu suretle müşteriye devrolunan borçtan asıl borçlunun kurtulması alacaklının müracaat hakkının mahfuz olduğunu ihaleden itibaren bir sene içinde kendisine bildirmemiş olmasına bağlıdır. (K.M. 803)
Gayrimenkul rehinle temin edilmiş muaccel borçlar, müşteriye devredilmeyip satış bedelinden tercihen ödenir.
Artırma şartnamesinde hangi masrafların müşteriye ait olacağı tasrih olunur.
DÖRDÜNCÜ BAP
Haciz Yoliyle Takip
III. Paraya Çevirme
3 - Gayrimenkullerin satışı
Madde 0126: Artırma hazırlık tedbirleri:
(Madde Başlığı ve Madde 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 20. Maddesi ile Değişmiştir.)
114 üncü madde hükmü, taşınmazın açık artırma hazırlık tedbirleri hakkında da uygulanır.
Elektronik satış portalında yapılacak satış ilanında; 114 üncü maddede belirtilen hususlarla birlikte varsa ipotek sahibi alacaklılar ile diğer ilgililerin taşınmaz üzerindeki haklarını, hususiyle faiz ve masrafa dair olan iddialarını evrakı müsbiteleriyle on beş gün içinde icra dairesine bildirmeleri gerektiği, aksi hâlde hakları tapu siciliyle sabit olmadıkça, satış bedelinin paylaşmasından hariç kalacakları ve bu hususların irtifak hakkı sahipleri için de geçerli olacağı belirtilir.
DÖRDÜNCÜ BAP
Haciz Yoliyle Takip
III. Paraya Çevirme
3 - Gayrimenkullerin satışı
Madde 0127: Ayrıca tebliğler
(Madde 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 30. Maddesi ile Değişmiştir.)
Birinci ve ikinci ihale icra memuru tarafından, ilanda belirlenen yer, gün ve saatte, elektronik ortamda verilen en yüksek teklif üzerinden başlatılır. Taşınmaz üç defa bağırıldıktan sonra, elektronik satış portalında (1) verilen en yüksek teklif de değerlendirilerek, en çok artırana ihale edilir. Şu kadar ki, artırma bedelinin malın tahmin edilen bedelinin yüzde ellisini bulması ve satış isteyenin alacağına rüçhanı olan diğer alacaklar o malla temin edilmişse bu suretle rüçhanı olan alacakların mecmuundan fazla olması ve bundan başka paraya çevirme ve paraların paylaştırılması masraflarını aşması gerekir.
Birinci ihalede, alıcı çıkmazsa veya bu maddede yazılı miktara ulaşılmazsa satış icra memuru tarafından geri bırakılır.
İkinci ihalede, alıcı çıkmazsa veya bu maddede yazılı şartlar gerçekleşmezse satış talebi düşer.
(1) elektronik ortamda İbaresi 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 21. Maddesi ile elektronik satış portalında şeklinde değişmiştir.
DÖRDÜNCÜ BAP
Haciz Yoliyle Takip
III. Paraya Çevirme
3 - Gayrimenkullerin satışı
Madde 0128: Mükellefiyetlerin listesi
İcra memuru satışa başlamazdan evvel gayrimenkul üzerindeki tapu sicilline mukayyet veya resmi senede müstenit olan mükellefiyetlerin hepsinin bir listesini yapar ve bu listeyi haczedenlerle borçluya tebliğ eder ve itirazlarını bildirmeleri için üç gün mühlet verir. 96 ve 97 nci maddeler hükümleri burada da caridir.
(09.11.1988 tarih ve 3494 sayılı Kanunun 19 uncu maddesiyle değişen şekli.) İcra dairesi gayrimenkulün kıymetini takdir ettirir, gayrimenkulün kıymetinin takdirinde, gayrimenkul üzerindeki mükellefiyetlerin kıymete olan etkisi de nazara alınır. (30.07.2003 tarih ve 25184 sayılı Resmi Gazete de yayımlanan 4949 sayılı Kanunun 33 üncü maddesiyle eklenen cümle.) Taşınmazın önceden takdir edilen kıymetini etkileyen mükellefiyetlerin ortaya çıkması halinde, icra dairesi satışa esas olmak üzere taşınmazın kıymetini yeniden takdir ettirir. Kıymet takdirine ilişkin rapor borçluya, haciz koydurmuş alacaklılara ve diğer ipotekli alacaklılara tebligatın yapıldığı icra dosyasındaki, ayrıca bildirilmiş bulunması hali müstesna olmak üzere, tapudaki mevcut adresleri esas alınmak sureti ile tebliğ edilir. ( ... ) (1)
(Fıkra 06.03.2007 tarih ve 26454 sayılı Resmi Gazetede yayımlanan 5582 Sayılı Kanunun 2. maddesi ile Eklenmiştir) İcra dairesi, 2499 sayılı Sermaye Piyasası Kanununun 38/A maddesinin birinci fıkrasında tanımlanan konut finansmanından kaynaklanan alacaklar ile Toplu Konut İdaresi Başkanlığının rehinle temin edilmiş alacaklarının takibinde, satışı istenen taşınmaz için kıymet takdirini, aynı Kanunun 22 nci maddesinin birinci fıkrasının (r) bendi uyarınca yetki verilmiş kişi veya kurumlara yaptırır.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 33 üncü maddesiyle eklenmiştir.) Satışa çıkarılan taşınmazda eklenti niteliğinde teşvikli mal varsa icra müdürlüğü bu malların kıymetini ayrıca takdir ettirir. Satıştan önce ilgili kurumlardan bu mallar üzerindeki vergi, resim, harç gibi yükümlülükler sorulur. Satış isteyen alacaklının talebi üzerine bu mallar satış dışında tutulabileceği gibi, üzerlerindeki vergi, resim, harç gibi malın aynından kaynaklanan kamu alacakları dikkate alınarak 129 uncu madde hükümlerine göre taşınmazla birlikte ihale de edilebilir.
(Fıkra 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 1. Maddesi ile Eklenmiştir) Ticari ve ekonomik bütünlük arz eden ya da bir bütün hâlinde satıldığı takdirde daha yüksek gelir elde edileceği anlaşılan mal ve haklar bir bütün olarak paraya çevrilir.
(*) (Bu kısımda yer alan Kesinleşen kıymet takdiri için iki yıl geçmedikçe yeniden kıymet takdiri istenemez. cümlesi; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 103 üncü maddesiyle madde metninden çıkarılmıştır.)
DÖRDÜNCÜ BAP
Haciz Yoliyle Takip
III. Paraya Çevirme
3 - Gayrimenkullerin satışı
Madde 0128/A: Kıymet takdirine ilişkin şikayet
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 34 üncü maddesiyle eklenmiştir.) Kıymet takdirinin tebliğ edildiği ilgililer, raporun tebliğinden itibaren yedi gün içinde raporu düzenleten icra dairesinin bulunduğu yerdeki tetkik merciinde şikayette bulunabilirler. Şikayet tarihinden itibaren yedi gün içinde gerekli masraf ve ücretin mahkeme veznesine yatırılması halinde yeniden bilirkişi incelemesi yaptırılabilir; aksi halde başka bir işleme gerek olmaksızın şikayet kesin olarak reddedilir.
Kesinleşen kıymet takdirinin yapıldığı tarihten itibaren iki yıl geçmedikçe yeniden kıymet takdiri istenemez. (1) Ancak, doğal afetler ve imar durumundaki çok önemli değişiklikler meydana getiren benzer hallerde yeniden kıymet takdiri istenebilir.
(Fıkra 06.03.2007 tarih ve 26454 sayılı Resmi Gazetede yayımlanan 5582 Sayılı Kanunun 3. maddesi ile Eklenmiştir) 2499 sayılı Sermaye Piyasası Kanunun 38/A maddesinin birinci fıkrasında tanımlanan konut finansmanından kaynaklanan alacaklar ile Toplu Konut İdaresi Başkanlığının rehinle temin edilmiş alacaklarının takibinde, birinci fıkra uyarınca yaptırılmasına karar verilen bilirkişi incelemesi, aynı Kanunun 22 nci maddesinin birinci fıkrasının (r) bendi uyarınca yetki verilmiş kişi veya kurumlara yaptırılır.
Kıymet takdirine ilişkin şikayet yetkisiz tetkik merciine yapılırsa, tetkik mercii evrak üzerinde inceleme yaparak başvuru tarihinden itibaren en geç on gün içinde yetkisizlik kararı verir ve masrafını gider avansından karşılamak suretiyle dosyayı resen yetkili icra mahkemesine gönderir (2).
Bu madde gereğince icra tetkik merciinin verdiği kararlar kesindir.
(1) (Bu kısımda yeralan Kesinleşen kıymet takdirinin yapıldığı tarihten itibaren bir yıl geçmedikçe yeniden kıymet takdiri istenemez. cümlesi; 21.02.2004 tarih ve 25380 sayılı Resmi Gazete de yayımlanan 5092 sayılı Kanunun 2 nci maddesiyle metinde görüldüğü şekilde değiştirilmiştir.)
(2) kararı verir İbaresi 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 22. Maddesi ile kararı verir ve masrafını gider avansından karşılamak suretiyle dosyayı resen yetkili icra mahkemesine gönderir şeklinde değişmiştir.
DÖRDÜNCÜ BAP
Haciz Yoliyle Takip
III. Paraya Çevirme
3 - Gayrimenkullerin satışı
Madde 0129: İhale
(Madde 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 23. Maddesi ile Değişmiştir.)
115 inci madde hükmü, taşınmazın ihale edilmesi hakkında da uygulanır.
DÖRDÜNCÜ BAP
Haciz Yoliyle Takip
III. Paraya Çevirme
3 - Gayrimenkullerin satışı
Madde 0130: İhale bedelinin ödenmesi:
(Madde Başlığı ve Madde 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 24. Maddesi ile Değişmiştir.)
İhale alıcısı, ihalenin feshi talep edilmiş olsa dahi artırma sonuç tutanağının ilanından itibaren yedi gün içinde satış bedelini nakden ödemek zorundadır.
DÖRDÜNCÜ BAP
Haciz Yoliyle Takip
III. Paraya Çevirme
3 - Gayrimenkullerin satışı
Madde 0131: Ödeme müddeti içinde gayrimenkulün idaresi
Satış bedelinin ödenmesi için mühlet verilmiş ise para verilinceye kadar hasar ve masrafı müşteriye ait olmak üzere gayrimenkul, icra dairesi tarafından idare olunur. Bu müddet içinde icra dairesinin müsaadesi olmaksızın tapuca hiç bir tescil yapılamaz. İcra dairesi satış bedelini temin için ayrıca teminat gösterilmesini isteyebilir.
DÖRDÜNCÜ BAP
Haciz Yoliyle Takip
III. Paraya Çevirme
3 - Gayrimenkullerin satışı
Madde 0132: Sonradan tesis edilen gayrimenkul mükellefiyetleri ve ipotekli ve mahcuz gayrimenkullerin kiralanmasında hüküm
Alacak bir gayrimenkul ile temin edildikten sonra borçlu o gayrimenkul üzerinde alacaklının rızası olmaksızın bir irtifak hakkı yahut bir gayrimenkul mükellefiyeti tesis ederse bu tesis alacaklının hakkına tesir etmez ve alacaklı gayrimenkulün o hak ile birlikte veya o haktan ari olarak artırmağa çıkarılmasını isteyebilir.
Gayrimenkul haktan ari olarak satılıp ta bedeli alacaklının alacağından fazla çıkarsa o hakkın takdir edilecek kıymeti ödenmek üzere bedelin fazlası hak sahibine tahsis edilir.
İpotek yapılmış olan gayrimenkulü borçlu alacaklının rızası olmaksızın başkasına kiraya verir ve keyfiyeti tapuya tescil ettirirse bu tescil ipotekli alacaklının hakkına tesir etmez.
Bu hüküm haczedilmiş olan gayrimenkullerde de caridir.
DÖRDÜNCÜ BAP
Haciz Yoliyle Takip
III. Paraya Çevirme
3 - Gayrimenkullerin satışı
Madde 0133: İhalenin feshi ve farkının tahsili
(Madde 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 32. Maddesi ile Yürürlükten Kaldırılmıştır.)
DÖRDÜNCÜ BAP
Haciz Yoliyle Takip
III. Paraya Çevirme
3 - Gayrimenkullerin satışı
Madde 0134: İhalenin neticesi ve feshi
(18.02.1965 tarih ve 538 sayılı Kanunun 63 üncü maddesiyle değişen şekli.) İcra dairesi tarafından gayrimenkul kendisine ihale edilen alıcı o gayrimenkulün mülkiyetini iktisap etmiş olur. (30.07.2003 tarih ve 25184 sayılı Resmi Gazete de yayımlanan 4949 sayılı Kanunun 38 inci maddesiyle eklenen cümle.) İhale kesinleşinceye kadar taşınmazın ne şekilde muhafaza ve idare edileceği icra dairesi tarafından kararlaştırılır. (Cümleler 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 27. Maddesi ile Eklenmiştir) İhale alıcısının talebi üzerine icra dairesi, satışı yapılan taşınmazda kira sözleşmesine bağlı olarak oturan kişiye kira bedelini, diğer hâllerde ise taşınmazı kullanan kişiye bilirkişi marifetiyle tespit edilen aylık kullanım bedelini icra dairesine yatırmasını emreder. İlgili, ihtara rağmen kirayı veya belirlenen bedeli icra dairesine yatırmazsa hakkında 356 ncı madde hükmü kıyasen uygulanır. Bu şekilde depo edilen bedel, ihalenin sonucuna göre hak sahibine ödenir.
(Fıkra 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 27. Maddesi ile Değişmiştir.) İhalenin feshini, 11/1/2011 tarihli ve 6098 sayılı Türk Borçlar Kanununun 281 inci maddesinde yazılı sebepler de dâhil olmak üzere yalnız satış isteyen alacaklı, borçlu, mahcuzun resmî sicilinde kayıtlı olan ilgililer ve sınırlı ayni hak sahipleri ile pey sürmek suretiyle ihaleye iştirak edenler yurt içinde bir adres göstermek koşuluyla icra mahkemesinden şikâyet yolu ile ihale tarihinden itibaren yedi gün içinde isteyebilirler. İlgililerin ihale yapıldığı ana kadar cereyan eden muamelelerdeki yolsuzluklara en geç ihale günü ıttıla peyda ettiği kabul edilir.
(Fıkra 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 27. Maddesi ile Eklenmiştir) Satış isteyen alacaklı, borçlu, resmî sicilde kayıtlı ilgililer ile sınırlı ayni hak sahipleri dışında kalan kişilerce yapılan ihalenin feshi talebi, ihale bedeli üzerinden nispi harca tabidir. Bu harcın yarısı talepte bulunulurken peşin olarak yatırılmak zorundadır. Talebin kabulü hâlinde bu harç başka bir kimseye yüklenmez ve istem hâlinde iade edilir. Talebin reddi hâlinde ise alınan bu harç iade edilmez ve harcın kalan kısmı ihalenin feshini isteyenden tahsil edilir.
(Fıkra 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 27. Maddesi ile Eklenmiştir) Satış isteyen alacaklı, borçlu, resmî sicilde kayıtlı ilgililer ile sınırlı ayni hak sahipleri dışında kalan kişilerce yapılan ihalenin feshi talebinde, talepte bulunulurken, ilgili kişilerin muhtemel zararına karşılık olmak üzere ihale bedelinin yüzde beşi oranında teminat gösterilmesi şarttır. Talebin reddine ilişkin kararın kesinleşmesinden itibaren bir ay içinde genel hükümlere göre tazminat davasının açılmaması hâlinde hükmedilen para cezasının 21/7/1953 tarihli ve 6183 sayılı Amme Alacaklarının Tahsil Usulü Hakkında Kanun hükümleri uyarınca tahsili için durum mahkemece tahsil dairesine bildirilir. Tahsil dairesi alınan teminattan, bildirimin yapıldığı tarihten itibaren üç ay içinde para cezasını tahsil etmezse talep hâlinde teminat ilgilisine iade edilir.
(Fıkra 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 27. Maddesi ile Eklenmiştir) İhalenin feshi talebi üzerine icra mahkemesi talep tarihinden itibaren yirmi gün içinde duruşma yapar ve taraflar gelmeseler bile icap eden kararı verir. Ancak ihalenin feshi talebinin usulden reddi gereken hâllerde duruşma yapılmadan da karar verilebilir. İcra mahkemesi;
1. Satış isteyen alacaklı, borçlu, mahcuzun resmî sicilinde kayıtlı olan ilgililer ve sınırlı ayni hak sahipleri ile pey sürmek suretiyle ihaleye iştirak edenler dışında kalan kişilerce talep edilmesi nedeniyle,
2. Satış isteyen alacaklı, borçlu, mahcuzun resmî sicilinde kayıtlı olan ilgililer ve sınırlı ayni hak sahipleri dışında kalan kişiler bakımından feragat nedeniyle,
3. İşin esasına girerek,
talebin reddine karar verirse ihalenin feshini talep edeni feshi istenen ihale bedelinin yüzde onuna kadar para cezasına mahkûm eder.
(Fıkra 06.03.2007 tarih ve 26454 sayılı Resmi Gazetede yayımlanan 5582 Sayılı Kanunun 4. maddesi ile Eklenmiştir) 2499 sayılı Sermaye Piyasası Kanununun 38/A maddesinin birinci fıkrasında tanımlanan konut finansmanından kaynaklanan alacaklar ile Toplu Konut İdaresi Başkanlığının rehinle temin edilmiş alacaklarının takibinde, beşinci fıkrada (3) yer alan oran yüzde yirmi olarak uygulanır.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 38 inci maddesiyle eklenmiştir.) İhalenin feshine ilişkin şikayet görevsiz veya yetkisiz tetkik mercii veya mahkemeye yapılırsa, tetkik mercii veya mahkeme evrak üzerinde inceleme yaparak başvuru tarihinden itibaren en geç on gün içinde görevsizlik veya yetkisizlik kararı verir ve masrafını gider avansından karşılamak suretiyle dosyayı resen görevli veya yetkili icra mahkemesine gönderir (3). Bu kararlar kesindir.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 38 inci maddesiyle eklenmiştir.) Taşınmazı satın alanlar, ihaleye alacağına mahsuben iştirak etmemiş olmak kaydıyla, ihalenin feshi talep edilmiş olsa bile, satış bedelini derhal veya 130 uncu maddeye göre verilen süre içinde nakden ödemek zorundadırlar. İcra müdürü, ödenen ihale bedeli ile ilgili olarak, ihalenin feshine yönelik şikayet sonucunda verilecek karar kesinleşinceye kadar para bankalarda nemalandırılır. İhalenin feshine ilişkin şikayetin kabulüne veya reddine ilişkin kararın kesinleşmesi üzerine, ihale bedeli nemaları ile birlikte hak sahiplerine ödenir.
(Fıkra 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 27. Maddesi ile Değişmiştir.) İhale kesinleşmedikçe ve ihale konusu mal alıcıya teslim edilmedikçe veya teslime hazır hâle getirilmedikçe ihale bedeli alacaklılara ödenmez. İhale konusu malın teslim edilemeyeceği veya teslime hazır hale getirilemeyeceği durumlarda ihale icra müdürü tarafından iptal olunarak ihale bedeli alıcısına ödenir.
Satış ilanı tebliğ edilmemiş veya satılan malın esaslı vasıflarındaki hataya veya ihalede fesada bilahara vakıf olunmuşsa şikayet müddeti ıttıla tarihinden başlar. Şu kadar ki, bu müddet ihaleden ihalenin yapıldığına ilişkin kararın elektronik satış portalında ilan edildiği tarihten (3) itibaren bir seneyi geçemez.
İhalenin feshini şikayet yolu ile talep eden ilgili, vakı yolsuzluk neticesinde kendi menfaatlerinin muhtel olduğunu ispata mecburdur.
Tescil için tapu idaresine yapılacak tebligat, şikayet için muayyen müddetin geçmesinden veya şikayet edilmişse şikayeti neticelendiren kararın kesinleşmesinden sonra yapılır.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 103 üncü maddesiyle yürürlükten kaldırılmıştır.)
(1) Bu kısımda yer alan ilk fıkrasına ibaresi; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 37 nci maddesiyle metinde görüldüğü şekilde değiştirilmiştir.
(2) Bu kısımda yer alan maddenin ikinci fıkrasındaki ibaresi; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 37 nci maddesiyle metinde görüldüğü şekilde değiştirilmiştir.
(3) ikinci fıkrada İbaresi 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 27. Maddesi ile beşinci fıkrada şeklinde değişmiş ve Altı Çizili İbareler eklenmiş ve ihaleden İbaresi ihalenin yapıldığına ilişkin kararın elektronik satış portalında ilan edildiği tarihten şeklinde değişmiştir.
DÖRDÜNCÜ BAP
Haciz Yoliyle Takip
III. Paraya Çevirme
3 - Gayrimenkullerin satışı
Madde 0135: Tescil için tapuya tebliğ ve zorla çıkarma
Gayrimenkul alıcıya ihale edilip bedeli alındıktan sonra alıcı namına tescil edilmesi için (134) üncü maddede yazılı müddete riayet edilerek tapuya müzekkere yazılır.
(06.06.1985 tarih ve 3222 sayılı Kanunun 17 nci maddesiyle değişen şekli.) Gayrimenkul borçlu tarafından veya hacizden evvelki bir tarihte yapıldığı resmi bir belge ile belgelenmiş bir akte dayanmayarak başkaları tarafından işgal edilmekte ise onbeş gün içinde tahliyesi için borçluya veya işgal edene bir tahliye emri tebliğ edilir. Bu müddet içinde tahliye edilmezse zorla çıkarılıp gayrimenkul alıcıya teslim olunur. (Cümle 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 28. Maddesi ile Eklenmiştir) Taşınmazın ihale alıcısı adına tescilinden sonra henüz tahliye yapılmadan taşınmazı ihale alıcısından satın alan da bu fıkra gereğince tahliye isteme hakkına sahiptir.
DÖRDÜNCÜ BAP
Haciz Yoliyle Takip
III. Paraya Çevirme
3 - Gayrimenkullerin satışı
Madde 0136: Taşınmazların satışına ilişkin hükümlerin gemilere uygulanması
(Madde ve Madde Başlığı 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile Değişmiştir.)
Taşınmaz malların satışına ilişkin hükümler, bayrağı dikkate alınmaksızın gemi siciline kayıtlı bütün gemiler hakkında da uygulanır. Bu hükümlerde geçen tapu sicili terimi gemi sicilini, ipotek terimi gemi ipoteklerini ve irtifak hakkı terimi sicile kayıtlı gemiler üzerindeki intifa hakkını ifade eder.
DÖRDÜNCÜ BAP
Haciz Yoliyle Takip
III. Paraya Çevirme
3 - Gayrimenkullerin satışı
Madde 0137: Aile yurtları
Aile yurtlarına dair Kanunu Medeni hükümleri mahfuzdur.
DÖRDÜNCÜ BAP
Haciz Yoliyle Takip
III. Paraya Çevirme
4 - Paranın paylaştırılması
Madde 0138: Paraların paylaştırılması zamanı, masraflar ve vekalet ücreti
Mahcuz mallar tamamiyle satıldıkta bedelleri alakadarlara hisselerine göre paylaştırılır ve bir kısmı satıldıkta icabına göre bedeli hisseleri nispetinde alakadarlara avans olarak dağıtılır.
Haciz, paraya çevirme ve paylaştırma gibi bütün alacaklıları alakadar eden masraflar önce satış tutarından alınır ve artan para takip masrafları ve işlemiş faizler dahil olduğu halde alacakları nispetinde paylaştırılır.
(18.02.1965 tarih ve 538 sayılı Kanunun 64 üncü maddesiyle değişen şekli.) Vekil vasıtasiyle yapılan takiplerde vekalet ücretinin miktarı, alacaklı ile borçlu arasında yapılmış sözleşmeye bakılmaksızın, icra memuru tarafından avukatlık ücret tarifesine göre hasaplanır. Bu şekilde tayin olunan vekalet ücreti de takip masraflarına dahildir.
Muvakkat hacizler için ayrılmış hisseler vaziyet anlaşılıncaya kadar sağlam bir bankaya, banka bulunmıyan yerlerde mahkeme veya icra sandıklarına yatırılır.
DÖRDÜNCÜ BAP
Haciz Yoliyle Takip
III. Paraya Çevirme
4 - Paranın paylaştırılması
Madde 0139: İcra dairesinin tamamlama hacizleri
Satış tutarı bütün alacakları ödemiye yetmezse icra memuru kendiliğinden yeni hacizler yaparak haczi tamamlar; ancak bu suretle haczolunan mallar üzerinde sonra gelen derecelerin evvelce koydurdukları hacizler varsa bu hacizlerin doğurduğu haklara halel gelmez. Yeniden haczedilen mallar ayrıca satış talebine hacet kalmaksızın ve mümkün olduğu kadar çabuk satılır.
DÖRDÜNCÜ BAP
Haciz Yoliyle Takip
III. Paraya Çevirme
4 - Paranın paylaştırılması
Madde 0140: Sıra cetveli
Satış tutarı bütün alacaklıların alacağını tamamen ödemiye yetmezse icra dairesi alacaklıların bir sıra cetvelini yapar.
Alacaklılar 206 ncı madde mucibince iflas halinde hangi sıraya girmeleri lazım geliyorsa o sıraya kabul olunurlar.
Bununla beraber ilk üç sıraya kayıt için muteber olan tarih haciz talebi tarihidir.
DÖRDÜNCÜ BAP
Haciz Yoliyle Takip
III. Paraya Çevirme
4 - Paranın paylaştırılması
Madde 0141: Cetvel suretlerinin tebliği
Sıra cetvelinin birer sureti icra dairesi tarafından alakadarlara tebliğ edilir.
DÖRDÜNCÜ BAP
Haciz Yoliyle Takip
III. Paraya Çevirme
4 - Paranın paylaştırılması
Madde 0142: Cetvele itiraz
(03.07.1940 tarih ve 3890 sayılı Kanunun 1 inci maddesiyle değişen şekli.) Cetvel suretinin tebliğinden yedi gün içinde her alacaklı takibin icra edildiği mahal mahkemesinde alakadarlar aleyhine dava etmek suretiyle cetvel mündericatına itiraz edebilir.
Dava basit muhakeme usuliyle görülür.
İtiraz alacağın esas ve miktarına taallük etmeyip yalnız sıraya dairse şikayet yoliyle tetkik merciine arzolunur.
DÖRDÜNCÜ BAP
Haciz Yoliyle Takip
III. Paraya Çevirme
4 - Paranın paylaştırılması
Madde 0142/A: Teminat karşılığı ödeme
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 39 uncu maddesiyle eklenmiştir.) Sıra cetvelinin düzenlenmesi üzerine (1) tebligatı alan ve sıra cetvelinde hak sahibi görünen her alacaklı, bir bankanın kesin ve süresiz (1) teminat mektubunu dosyaya ibraz ederek payına düşen meblağı tahsil edebilir. 36 ncı maddenin ikinci fıkrası burada da uygulanır.
Teminat mektubunda, alacaklının dosyadan tahsil ettiği meblağ ile bu meblağın kısmen veya tamamen icra dosyasına iadesinin gerekmesi halinde iade tarihine kadar geçecek süreye ait olan faizin, icra dairesinin ilk yazılı talebi üzerine dosyaya ödenmesi taahhüt edilmelidir. Bu esaslar dahilinde teminat mektubuyla garanti edilecek miktar icra dairesince belirlenir.
(1) Sıra cetveline karşı 142 nci madde uyarınca şikâyet veya itiraz yapılmışsa, İbaresi 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 29. Maddesi ile Sıra cetvelinin düzenlenmesi üzerine şeklinde değişmiş ve ve süresiz ibaresi eklenmiştir.
DÖRDÜNCÜ BAP
Haciz Yoliyle Takip
III. Paraya Çevirme
4 - Paranın paylaştırılması
Madde 0143: Borç ödemeden aciz vesikası
(03.07.1940 tarih ve 3890 sayılı Kanunun 1 inci maddesiyle değişen şekli.) (1. Fıkranın: 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 40 ıncı maddesiyle değişen şekli.) Alacaklı alacağının tamamını alamamış ve aciz vesikası düzenlenmesi için gerekli şartlar yerine gelmişse, icra dairesi kalan miktar için hemen bir aciz vesikası düzenleyip alacaklıya ve bir suretini de borçluya verir; bu belgeler hiçbir harç ve vergiye tabi değildir. Aciz vesikasının bir nüshası da her il merkezinde Adalet Bakanlığınca tespit edilen icra dairesi tarafından tutulan özel sicile kaydedilmek üzere bu icra dairesine gönderilir. Aciz vesikası sicili aleni olup ne şekilde tutulacağı ve hangi hususları içereceği Adalet Bakanlığı tarafından hazırlanan yönetmelikle belirlenir.
Bu vesika ile 105 inci maddedeki vesika borcun ikrarını mutazammın senet mahiyetinde olup alacaklıya 277 nci maddede yazılı hakları verir.
Alacaklı aciz vesikasını aldığı tarihten bir sene içinde takibe teşebbüs ederse yeniden ödeme emri tebliğine lüzum yoktur.
Aciz vesikasında yazılı alacak miktarı için faiz istenemez.
Kefiller, müşterek borçlular ve borcu tekeffül edenler bu miktar için vermeğe mecbur oldukları faizlerden dolayı borçluya rücü edemezler.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 40 ıncı maddesiyle değişen şekli.) Bu borç, borçluya karşı, aciz vesikasının düzenlenmesinden itibaren yirmi yıl geçmesiyle zamanaşımına uğrar. Borçlunun mirasçıları, mirasın açılmasından itibaren bir sene içinde alacaklı hakkını aramamışsa, borcun zamanaşımına uğradığını ileri sürebilirler.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 40 ıncı maddesiyle eklenmiştir.) Borçlu, aciz vesikasını düzenlemiş olan icra dairesine borcunu işlemiş faizleriyle birlikte her zaman ödeyebilir. İcra dairesi ödenen parayı alacaklıya verir veya gerektiğinde 9 uncu madde hükümleri dahilinde bir bankaya yatırır. Borcun bu şekilde tamamının ödenmesinden sonra aciz vesikası sicilden terkin edilir ve borçluya borcunu ödeyerek aciz vesikasını sicilden terkin ettirdiğine dair bir belge verilir. Aynı şekilde, icra takibi batıl ise veya iptal edilirse yahut borçlunun borçlu olmadığı mahkeme kararıyla sabit olursa ya da alacaklı icra takibini geri alırsa, aciz vesikası sicilden terkin edilir ve borçluya buna ilişkin bir belge verilir.
DÖRDÜNCÜ BAP
Haciz Yoliyle Takip
III. Paraya Çevirme
4 - Paranın paylaştırılması
Madde 0144: Senedin geri verilmesi ve ilamın icrası vesikası
Alacağı tamamen ödenmiş olan alacaklıya ait senet icra dairesince borçluya verilir.
Alacağının yalnız bir kısmı ödenmiş olan alacaklı, senedini geri alabilir. Şu kadar ki, icra dairesi senede bundan sonra ne miktar para için muteber olacağını yazar yahut senedin mahiyetine göre alakadar dairelere yazdırır.
İlamların icrasında borçlu isterse kendisine ilamın tamamen veya kısmen icra edilmiş olduğuna dair bedava ve pulsuz bir vesika verilir.
Bir gayrimenkulü paraya çeviren icra dairesi o gayrimenkul üzerindeki irtifak haklarına, gayrimenkul mükellefiyetlerine ve gayrimenkul rehin haklarına dair kayıtların tapu sicilinden terkin ve nakillerini de yaptırır.
(5.Fıkra 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile Yürürlükten Kaldırılmıştır.)
DÖRDÜNCÜ BAP
Haciz Yoliyle Takip
III. Paraya Çevirme
4 - Paranın paylaştırılması
Madde 0144/A: Paranın paylaştırılmasına ilişkin hükümlerin gemilere uygulanması
(Madde 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile eklenmiştir.)
Paranın paylaştırılmasına ilişkin hükümler, gemilerin satışı hâlinde de uygulanır. Şu kadar ki, 140 ıncı madde uyarınca yapılacak sıra cetveli, bayrağına ve sicile kayıtlı olup olmadığına bakılmaksızın, bütün gemiler hakkında Türk Ticaret Kanununun 1389 ilâ 1397 nci maddesi hükümlerine tâbidir.
Türk gemi siciline kayıtlı olan gemiyi paraya çeviren icra dairesi, sicile kayıtlı ipotek ve intifa haklarına ait kayıtların terkin veya nakillerini yaptırır; yabancı sicile kayıtlı gemilerde, bu işlemin yapılması için geminin bayrağını taşıdığı devletin en yakın konsolosluğuna bildirimde bulunur.
BEŞİNCİ BAP
I - Menkul Rehninin Paraya Çevrilmesi
Madde 0145: Takip talebi
(18.02.1965 tarih ve 538 sayılı Kanunun 65 inci maddesiyle değişen şekli.) Alacağı menkul rehni ile sağlanmış alacaklı, takip talebinde 58 inci maddede yazılı hususlardan başka merhunun ne olduğunu ve merhun üçüncü şahıs tarafından verilmiş veya merhunun mülkiyeti üçüncü şahsa geçmiş ise onun ve merhun üzerinde sonra gelen rehin hakkı mevcut ise bu hakka sahip olan şahsın ismini de bildirir.
BEŞİNCİ BAP
I - Menkul Rehninin Paraya Çevrilmesi
Madde 0146: Ödeme emri
(18.02.1965 tarih ve 538 sayılı Kanunun 66 ncı maddesiyle değişen şekli.) Takip talebi üzerine, icra dairesi, keyfiyeti merhun üzerinde sonra gelen rehin hakkı sahibine bir ihbarname ile bildirir ve borçlu ile rehin maliki üçüncü şahsa aşağıdaki kayıtlara uygun olmak üzere birer ödeme emri gönderir:
Ödeme müddeti onbeş gündür.
Yedi gün içinde itiraz olunmaz ve 1 numaralı bendde yazılı müddet içinde borç ödenmezse rehnin satılacağı bildirilir.
BEŞİNCİ BAP
I - Menkul Rehninin Paraya Çevrilmesi
Madde 0147: Ödeme emrine itiraz
(18.02.1965 tarih ve 538 sayılı Kanunun 67 nci maddesiyle değişen şekli.) Ödeme emrine itiraz hakkında 62 den 72 nci maddeye kadar olan hükümler uygulanır. Ancak;
Rehin hakkına açıkça itiraz edilmemişse, alacaklının rehin hakkı takip safhası içinde artık tartışma konusu olamaz.
Sırf rehin hakkına itiraz olunduğu takdirde, alacaklı, rehnin paraya çevrilmesi yoliyle takipten vazgeçerek, takibin haciz yolu ile devamını istiyebilir. Bu takdirde, borçluya mal beyanında bulunması için yedi gün mühlet verilir.
BEŞİNCİ BAP
II - İpoteğin Paraya Çevrilmesi
Madde 0148: Takip talebi
(18.02.1965 tarih ve 538 sayılı Kanunun 68 inci maddesiyle değişen şekli.) Gayrimenkul ipotek alacaklısı, yetkili veya gayrimenkulün bulunduğu yer icra dairesine elindeki ipotek belgesinin akit tablosunun tapu idaresince verilmiş resmi bir örneğini ibrazla alacağın miktarını bildirir ve 58 inci maddeye göre takip talebinde bulunur.
BEŞİNCİ BAP
II - İpoteğin Paraya Çevrilmesi
Madde 0148/A: Adres gösterme zorunluluğu
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 41 inci maddesiyle eklenmiştir.) İpotek sözleşmesinin tarafları veya ipotekli taşınmazı daha sonra satın alanlar ya da bunların halefleri, tapu sicili müdürlüğüne yurt içinde bir tebligat adresi bildirmek zorundadırlar. Aksi takdirde ilgililerin tescil talebi, tapu sicili müdürlüğünce reddolunur.
Adresin değiştirilmesi tapu sicil müdürlüğüne bildirilmesi halinde sonuç doğurur. Yeni adresin bildirilmemesi halinde tebligatların eski adrese ulaştığı tarih tebellüğ tarihi sayılır.
BEŞİNCİ BAP
II - İpoteğin Paraya Çevrilmesi
Madde 0149: 1 - İcra emri
(18.02.1965 tarih ve 538 sayılı Kanunun 69 uncu maddesiyle değişen şekli.) İcra memuru, ibraz edilen akit tablosunun kayıtsız şartsız bir para borcu ikrarını ihtiva ettiğini ve alacağın muaccel olduğunu anlarsa, borçluya ve gayrimenkul üçüncü şahıs tarafından rehnedilmiş veya gayrimenkulün mülkiyeti üçüncü şahsa geçmişse ayrıca bunlara birer icra emri gönderir.
Bu icra emrinde borcun otuz gün içinde ödenmesi ve bu müddet içinde borç ödenmez ve tetkik merciinden icranın geri bırakılmasına dair bir karar getirilmezse, alacaklının gayrimenkulün satışını istiyebileceği bildirilir.
BEŞİNCİ BAP
II - İpoteğin Paraya Çevrilmesi
Madde 0149/A: İcranın geri bırakılması
(18.02.1965 tarih ve 538 sayılı Kanunun 70 inci maddesiyle eklenmiştir.) İcranın geri bırakılması hakkında 33 üncü maddenin 1, 2 ve 4 üncü fıkraları uygulanır.
(18.03.2005 tarih ve 25759 sayılı Resmi Gazete de yayımlanan 5311 sayılı Kanunun 10 uncu maddesiyle değişen ve 01.06.2005 tarihinden geçerli olarak yürürlüğe giren şekli.) İcra mahkemesinin geri bırakılma isteminin reddine ilişkin kararına karşı istinaf yoluna başvuran borçlu veya üçüncü şahıs, takip konusu alacağın yüzde onbeşi nispetinde teminat yatırmadığı takdirde satış durmaz. Bölge adliye mahkemesince talebin reddi halinde bu teminat, ayrıca hükme hacet kalmaksızın alacaklıya tazminat olarak ödenir.
(Fıkra 06.03.2007 tarih ve 26454 sayılı Resmi Gazetede yayımlanan 5582 Sayılı Kanunun 5. maddesi ile Eklenmiştir) 2499 sayılı Sermaye Piyasası Kanununun 38/A maddesinin birinci fıkrasında tanımlanan konut finansmanından kaynaklanan alacaklar ile Toplu Konut İdaresi Başkanlığının rehinle temin edilmiş alacaklarının takibinde, ikinci fıkrada yer alan oran yüzde otuz olarak uygulanır. İstinaf talebinin reddi halinde, teminat olarak alınan tutarın yarısı tazminat olarak alacaklıya ödenir. Alacaklının satış talebinden sonra takdir edilen ve kesinleşen kıymete göre, merhunun alacağı karşılamayacağı anlaşılırsa kalan tutar teminatın geriye kalan kısmından karşılanır, varsa teminatın kalan kısmı teminatı yatırana iade edilir.
BEŞİNCİ BAP
II - İpoteğin Paraya Çevrilmesi
Madde 0149/B: 2 - Ödeme emri
(18.02.1965 tarih ve 538 sayılı Kanunun 70 inci maddesiyle eklenmiştir.) 149 uncu maddede yazılı haller dışındaki muaccel alacaklar için icra memuru, borçluya ve varsa gayrimenkul sahibi üçüncü şahsa aşağıdaki kayıtlara uygun olmak üzere 60 ıncı maddeye göre birer ödeme gönderir.
Ödeme müddeti otuz gündür.
Yedi gün içinde itiraz olunmaz ve 1 numaralı bendde yazılı müddet içinde borç ödenmezse alacaklının gayrimenkulün satışını istiyebileceği bildirilir.
BEŞİNCİ BAP
II - İpoteğin Paraya Çevrilmesi
Madde 0150: Ödeme emrine itiraz
(18.02.1965 tarih ve 538 sayılı Kanunun 71 inci maddesiyle değişen şekli.) Borçlu veya üçüncü şahıs ödeme emrinin tebliğinden itibaren yedi gün içinde itirazda bulunabilirler. Ancak, rehin hakkı itiraz konusu yapılamaz. İpoteğin iptali hakkında dava açılması halinde 72 nci madde hükümleri kıyasen uygulanır.
BEŞİNCİ BAP
II - İpoteğin Paraya Çevrilmesi
Madde 0150/A: İtirazın incelenmesi usulü ve hükümleri
(18.02.1965 tarih ve 538 sayılı Kanunun 72 nci maddesiyle eklenmiştir.) Ödeme emrine itiraz hakkında 62 den 72 nci maddeye kadar olan hükümler uygulanır. Ancak;
İpotek, bir cari hesap veya işleyecek kredi vesaire gibi bir mukavelenin teminatı olarak verilmişse, tetkik mercii bu mukavele ve bununla ilgili sair belge ve makbuzları 68 inci maddedeki esaslara göre incelemek yetkisini haizdir.
(18.03.2005 tarih ve 25759 sayılı Resmi Gazete de yayımlanan 5311 sayılı Kanunun 11 inci maddesiyle değişen ve 01.06.2005 tarihinden geçerli olarak yürürlüğe giren şekli.) İtirazın kaldırılması kararına karşı istinaf yoluna başvurulması halinde 149/a maddesinin ikinci fıkrası hükmü kıyas yoluyla uygulanır.
BEŞİNCİ BAP
II - İpoteğin Paraya Çevrilmesi
Madde 0150/B: Kiracılara haber verme
(06.06.1985 tarih ve 3222 sayılı Kanunun 18 inci maddesiyle değişen şekli.) Rehin, kiraya verilmiş bir gayrimenkul ise icra memuru, alacaklının talebi üzerine takibin kesinleşmesini beklemeden kiracıları da takipten haberdar eder ve işleyecek kiraların icra dairesine ödenmesini emreder. (30.07.2003 tarih ve 25184 sayılı Resmi Gazete de yayımlanan 4949 sayılı Kanunun 42 nci maddesiyle eklenen cümle.) Şu kadar ki, bu şekilde işlem yapılması 132 ve 135 inci maddelerdeki hakları ortadan kaldırmaz. Kiracı ihtara rağmen kira paralarını icra dairesine yatırmazsa hakkında 356 ncı madde hükmü kıyasen uygulanır.
BEŞİNCİ BAP
II - İpoteğin Paraya Çevrilmesi
Madde 0150/C: Tapu idaresine haber verme
(18.02.1965 tarih ve 538 sayılı Kanunun 72 nci maddesiyle eklenmiştir.) İcra memuru, ipoteğin paraya çevrilmesi hakkındaki takibin başladığını tapu idaresine haber vermeye mecburdur. Tapu memuru, keyfiyeti gayrimenkulün siciline şerh verir. Gayrimenkulü bu şerh tarihinden sonra iktisap edenlere icra veya ödeme emri tebliğ olunmaz.
BEŞİNCİ BAP
II - İpoteğin Paraya Çevrilmesi
Madde 0150/D: Satış hazırlıkları
(09.11.1988 tarih ve 3494 sayılı Kanunun 23 üncü maddesiyle değişen şekli.) İcra dairesi, takip talebi üzerine satış hazırlıklarına başlar. Bu maksatla tapudan kayıt örneklerini ve belediyeden imar durumunu getirtir, takibin kesinleşmesini beklemeden kıymet takdirini yaptırır.
BEŞİNCİ BAP
III - Müşterek Hükümler
Madde 0150/E: Paraya çevirme müddeti
(Fıkra 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 32. Maddesi ile Değişmiştir.) Alacaklı, taşınır rehnin satışını ödeme veya icra emrinin tebliğinden itibaren altı ay içinde, taşınmaz rehnin satışını da aynı tarihten itibaren bir yıl içinde isteyebilir.
Satış yukarıdaki fıkrada gösterilen müddetler içinde istenmez veya talep geri alınıp da bu müddetler içinde yenilenmezse takip düşer.
78 inci maddenin 2 nci fıkrası hükmü rehnin paraya çevrilmesi yoliyle takipte de kıyasen uygulanır.
BEŞİNCİ BAP
III - Müşterek Hükümler
Madde 0150/F: Muvakkat rehin açığı belgesi
(18.02.1965 tarih ve 538 sayılı Kanunun 72 nci maddesiyle eklenmiştir.) Alacaklının satış talebinden sonra takdir edilen ve kesinleşen kıymete göre merhunun alacağı karşılamıyacağı anlaşılırsa, alacaklının talebi üzerine kendisine açık kalan miktar için bir muvakkat rehin açığı belgesi verilir.
Alacaklı, bu belgeye dayanarak borçlunun diğer mallarının haczini icra memurundan talebedebilir ve 100 üncü maddedeki esaslar dahilinde diğer alacaklıların haczine iştirak edebilir. Bu takdirde alacaklı, rehnin satışı neticesinde, alacağının tahsil edilemiyen kısmını borçlunun diğer mahcuz mallarından rüçhansız olarak alır.
BEŞİNCİ BAP
III - Müşterek Hükümler
Madde 0150/G: Paraya çevirme usulü
(09.11.1988 tarih ve 3494 sayılı Kanunun 24 üncü maddesiyle değişen şekli.) Satılması istenen rehin hakkında 92 nci maddenin üçüncü fıkrası ve 93, 96, 97, 97/a, 98 ve 99 uncu maddeler ile 112 den 137 nci maddeye kadar olan hükümler kıyas yolu ile uygulanır.
BEŞİNCİ BAP
III - Müşterek Hükümler
Madde 0150/H: Alacağın veya rehnin ilamla tesbit edilmiş olması
(18.02.1965 tarih ve 538 sayılı Kanunun 72 nci maddesiyle eklenmiştir.) Alacağın veya rehin hakkının yahut her ikisinin bir ilamda veya ilam mahiyetini haiz belgelerde tesbit edilmiş olması halinde, ilamların icrasına dair hükümler kıyasen uygulanır.
BEŞİNCİ BAP
III - Müşterek Hükümler
Madde 0150/I: Borçlu cari hesap veya kısa, orta, uzun vadeli kredi şeklinde işleyen nakdi kredileri ve gayri nakdi kredileri teminen alınan ipotekler
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 43 üncü maddesiyle değişen şekli.) Borçlu cari hesap veya kısa, orta, uzun vadeli kredi şeklinde işleyen nakdi veya gayrinakdi bir krediyi kullandıran tarafın ibraz ettiği ipotek akit tablosu kayıtsız ve şartsız bir para borcu ikrarını ihtiva etmese dahi, krediyi kullandıran taraf, krediyi kullanan tarafa ait cari hesabın kesilmesine veya kısa, orta, uzun vadeli kredi hesabının muaccel kılınmasına ilişkin hesap özetinin veya gayrinakdi kredinin ödenmiş olması nedeniyle tazmin talebinin veya borcun ödenmesine ilişkin ihtarın noter aracılığıyla krediyi kullanan tarafa kredi sözleşmesinde yazılı ya da ipotek akit tablosunda belirtilen adrese gönderilmek suretiyle tebliğ edildiğini veya 68/b maddesi gereğince tebliğ edilmiş sayıldığını gösteren noterden tasdikli bir sureti icra müdürüne ibraz ederse icra müdürü 149 uncu madde uyarınca işlem yapar. Şu kadar ki, krediyi kullanan tarafın hesap özetine ve borcun ödenmesine ilişkin ihtara ya da gayrinakdi kredi nedeniyle tazmin talebine, kendisine tebliğ edildiği veya 68/b maddesi gereğince tebliğ edilmiş sayıldığı tarihten itibaren sekiz gün içinde noter aracılığıyla itiraz etmiş olduğunu ispat etmek suretiyle tetkik merciine şikayette bulunmak hakkı saklıdır. Bu takdirde krediyi kullandıran taraf alacağını 68/b maddesi çerçevesinde diğer belgelerle ispatlayabiliyorsa, krediyi kullanan tarafın şikayeti reddedilir. Tetkik merciinde yapılan inceleme sırasında, borçlu, borcun sona erdiğine veya ertelendiğine ilişkin resmi veya imzası ikrar edilmiş bir belge sunmadıkça takibin durdurulmasına karar verilemez. Hesap özetinin, tazmin talebinin veya ihtarın ipotekli taşınmaz maliki üçüncü kişiye tebliğ edilmesi veya tebliğ edilmiş sayılması Türk Medeni Kanununun 887 nci maddesinde öngörülen ödeme istemi yerine geçer.
BEŞİNCİ BAP
III - Müşterek Hükümler
Madde 0151: Paylaştırma
Rehin bedelinden masrafların çıkarılmasında ve artanın alacaklılar arasında paylaştırılmasında 138 inci madde hükmü tatbik olunur.
Satış tutarı alacaklıların alacağını ödemeğe yetmezse icra memuru 206 ncı maddenin ikinci ve üçüncü fıkralarına göre alacaklıların her birine ait sıra ve payları tayin eder.
141, 142 ve 144 üncü maddelerin hükümleri burada da caridir.
BEŞİNCİ BAP
III - Müşterek Hükümler
Madde 0152: Rehin açığı belgesi
(18.02.1965 tarih ve 538 sayılı Kanunun 73 üncü maddesiyle değişen şekli.) Rehin, şatış istiyenin alacağına derece itibariyle rüçhanı olan diğer rehinli alacakların tutarından fazla bir bedelle alıcı çıkmamasından dolayı satılamazsa veya satılıp da tutarı takip olunan alacağa yetmezse, alacaklıya bütün veya geri kalan alacağı için bir belge verilir.
Alacağın irat senedinden veya bir gayrimenkul mükellefiyetinden doğmıyan alacaklı, bu suretle tahsil edemediği alacağı için borçlunun sıfatına göre iflas veya haciz yoluna gidebilir.
Alacaklı, satış yapılmamışsa artırma gününden, satış yapılması halinde satışın kesinleşmesi tarihinden itibaren bir sene içinde haciz yolu ile takip talebinde bulunursa yeniden icra veya ödeme emri tebliğine lüzum yoktur.
Rehin açığı belgesi, borç ikrarını mutazammın senet mahiyetindedir.
BEŞİNCİ BAP
III - Müşterek Hükümler
Madde 0153: İpotekli alacakta alacaklının gaip bulunması veya borcu almaktan imtinaı
İpotekle temin edilmiş ve vadesi gelmiş bir alacağın borçlusu icra dairesine müracaatla alacaklısının gaip ve ikametgahının meçhul bulunduğunu veya borcu almaktan ve ipoteği çözmekten imtina ettiğini beyan ederse icra dairesi on beş gün içinde daireye gelerek parayı almasını ve ipoteği çözmesini alacaklıya usulüne göre tebliğ eder. Alacaklı bu müddet içinde gelmediği veya gelipte kanunen makbul bir sebep beyan etmeksizin parayı almaktan ve ipoteği çözmekten imtina eylediği takdirde borçlu borcunu icra dairesine tamamiyle yatırırsa tetkik mercii verilen paranın alacaklı namına hıfzına ve ipotek kaydının terkinine karar verir. Bu karar tapu dairesine tebliğ edilerek ipotekli gayrimenkulün sicilline geçirilir.
Vadesi gelmeyen borcun ipotek senedi mucibince işlemiş ve işleyecek bütün faizleri ile birlikte tediyesini deruhde eden borçlu hakkında da yukarıki hüküm cereyan eder.
(3.Fıkra 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile Yürürlükten Kaldırılmıştır.)
BEŞİNCİ BAP
III - Müşterek Hükümler
Madde 0153/A: Rehnin paraya çevrilmesine ilişkin hükümlerin gemilere uygulanması
(Madde 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile Eklenmiştir.)
Taşınır rehninin paraya çevrilmesine ilişkin hükümler, bayrağına ve sicile kayıtlı olup olmadığına bakılmaksızın bir gemi üzerindeki hapis hakkı ile gemi alacağının verdiği rehin hakkının paraya çevrilmesinde de uygulanır.
İpoteğin paraya çevrilmesine ilişkin hükümler, gemi ipoteğinin paraya çevrilmesine de uygulanır. Bu hükümlerde geçen taşınmaz terimi Türkiye'de veya yurt dışında sicile kayıtlı olan gemileri; tapu sicili terimi gemi sicilini ve ipotek terimi gemi ipoteklerini anlatır. Gemi ipoteklerinin paraya çevrilmesinde, geminin ihtiyaten haczedildiği veya geminin sicile kayıtlı olduğu yer icra dairesi yetkilidir.
Taşınır rehninin ve ipoteğin paraya çevrilmesine ilişkin müşterek hükümler, gemiler üzerindeki rehin haklarının paraya çevrilmesine de uygulanır; şu kadar ki, bu Kanunun:
1. 150/e maddesinin birinci fıkrasında öngörülen süre, bayrağına ve sicile kayıtlı olup olmadığına bakılmaksızın bütün gemiler için üç aydır.
2. 150/h maddesinin yerine Türk Ticaret Kanununun 1377 nci maddesi uygulanır.
3. 151 inci maddesinin ikinci fıkrası uyarınca yapılacak sıra cetveli, bayrağına ve sicile kayıtlı olup olmadığına bakılmaksızın bütün gemiler için Türk Ticaret Kanununun 1389 ilâ 1397 nci maddesi hükümlerine göre düzenlenir.
4. 153 üncü maddesinin yerine Türk Ticaret Kanununun 1052 ve 1053 üncü maddeleri uygulanır.
ALTINCI BAP
İflas Yoliyle Takip
I - Yetki
Madde 0154: İflas takiplerinde yetkili merci
(18.02.1965 tarih ve 538 sayılı Kanunun 74 üncü maddesiyle değişen şekli.) İflas yoliyle takipte yetkili merci, borçlunun muamele merkezinin bulunduğu mahaldeki icra dairesidir.
Merkezleri yurt dışında bulunan ticari işletmeler hakkında yetkili merci, Türkiye deki şubenin, birden ziyade şubenin bulunması halinde merkez şubenin bulunduğu yerdeki icra dairesidir.
Borçlu ile alacaklı yetkili icra dairesini yazılı anlaşma ile tayin etmişlerse, o yerin icra dairesi dahi iflas takibi için yetkili sayılır. Şu kadar ki, iflas davaları için yetki sözleşmesi yapılamaz ve iflas davası mutlaka borçlunun muamele merkezinin bulunduğu yer ticaret mahkemesinde açılır.
ALTINCI BAP
İflas Yoliyle Takip
II- İflas Yoliyle Adi Takip
Madde 0155: Ödeme emri ve münderecatı
(03.07.1940 tarih ve 3890 sayılı Kanunun 1 inci maddeiyle değişen şekli.) Borçlu iflas yoliyle takibe tabi şahıslardan olup da alacaklı isterse ödeme emrine yedi gün içinde borç ödenmediği takdirde alacaklının mahkemeye müracaatla iflas talebinde bulunabileceği ve borçlunun gerek borcu olmadığına ve gerek kendisinin iflasa tabi kimselerden bulunmadığına dair itirazı varsa bu müddet içinde istida ile icra dairesine bildirmesi lüzumu ve konkordato teklif edebileceği ilave olunur.
ALTINCI BAP
İflas Yoliyle Takip
II- İflas Yoliyle Adi Takip
Madde 0156: İflas talebi ve müddeti
(03.07.1940 tarih ve 3890 sayılı Kanunun 1 inci maddeiyle değişen şekli.) Ödeme emrindeki müddet içinde borçlu tarafından itiraz olunmamışsa alacaklı bir dilekçe ile Ticaret Mahkemesinden iflas kararı isteyebilir.
Bu dilekçeye borçlunun ödeme emrine itiraz etmediğini mübeyyin ödeme emri nüshasının raptedilmesi lazımdır.
Borçlu ödeme emrine itiraz etmişse takip durur ve alacaklı bu itirazın kaldırılması ile beraber borçlunun iflasına karar verilmesini bir dilekçe ile Ticaret Mahkemesinden isteyebilir.
İflas istemek hakkı ödeme emrinin tebliği tarihinden bir sene sonra düşer.
ALTINCI BAP
İflas Yoliyle Takip
II- İflas Yoliyle Adi Takip
Madde 0157: Talebin geri alınması ve yenilenmesi
İflas talebini geri alan alacaklı bir ay geçmedikçe bu talebini yenileyemez.
ALTINCI BAP
İflas Yoliyle Takip
II- İflas Yoliyle Adi Takip
Madde 0158: Yargılama usulü
(09.11.1988 tarih ve 3494 sayılı Kanunun 26 ncı maddesiyle değişen şekli.) Alacaklının iflas takibi kesinleştiğinde 166 ncı maddenin ikinci fıkrasındaki usulle ilan edilir. İflas talebinin ilanından itibaren onbeş gün içinde diğer alacaklılar davaya müdahele veya itiraz ederek iflası gerektiren bir hal bulunmadığını ileri sürerek mahkemeden talebin reddini isteyebilirler.
Mahkeme, icra dosyasını celbeder ve basit yargılama usulüne göre duruşma yaparak, gerek iflas talebini gerek itiraz ve defileri umumi hükümler dairesinde tetkik ve intac eder. Şu kadar ki, borçlu takibe karşı usulü dairesinde itiraz etmemiş veya itiraz ve defileri varit görülmemişse mahkeme yedi gün içinde faiz ve icra masrafları ile birlikte borcunu ifa veya o miktar meblağın mahkeme veznesine depo edilmesini borçluya veya iflas davasında kendisini temsil etmiş olan vekiline, dava vicahda devam ediyorsa duruşmada, aksi takdirde Tebligat Kanunu hükümleri dairesinde yapılacak tebliğ ile emreder. Borçlu imtina ederse ilk oturumda iflasına karar verilir.
ALTINCI BAP
İflas Yoliyle Takip
II- İflas Yoliyle Adi Takip
Madde 0159: Muhafaza tedbirleri
(18.02.1965 tarih ve 538 sayılı Kanunun 76 ncı maddesiyle değişen şekli.) İflas talebi halinde mahkeme, ilk önce alacaklıların menfaati için zaruri gördüğü bütün muhafaza tedbirlerini emredebilir. Borçlu ödeme emrine itiraz etmemişse, alacaklının talebi üzerine, mahkeme mutlaka bu tedbirlere karar vermeye mecburdur. Bu emirler iflas dairesince yerine getirilir.
Mahkeme, defter tutmadan gayrı bir muhafaza tedbiri isteyen alacaklıdan, ileride haksız çıktığı takdirde borçlunun ve üçüncü şahsın bu yüzden uğruyabilecekleri zararları karşılamak üzere, Hukuk Usulü Muhakemeleri Kanununun 96 ncı maddesinde yazılı bir teminat alınmasını isteyebilir. Borçlu ödeme emrine itiraz etmemiş veya alacak bir ilama bağlı ise teminat aranmaz. Devlet ve adli yardıma nail kimseler de teminat göstermek mecburiyetinde değillerdir.
Bu maddeye göre alınan muhafaza tedbirleri borçlu aleyhindeki icra takiplerine tesir etmez.
ALTINCI BAP
İflas Yoliyle Takip
II- İflas Yoliyle Adi Takip
Madde 0160: Masrafların peşin verilmesi
(18.02.1965 tarih ve 538 sayılı Kanunun 77 nci maddesiyle değişen şekli.) İflas isteyen alacaklı ilk alacaklılar toplantısına kadar olan masraflardan sorumludur.
(09.11.1988 tarih ve 3494 sayılı Kanunun 27 nci maddesiyle değişen şekli.) Mahkeme, bu masraflar ile iflas kararının kanun yolları için gerekli bütün tebliğ masraflarının peşin verilmesini ister.
ALTINCI BAP
İflas Yoliyle Takip
II- İflas Yoliyle Adi Takip
Defter tutulması
Madde 0161: 1 - Usulü
İflas talebinde bulunan alacaklı isterse, mahkeme borçluya ait malların bir defterinin tutulmasına karar verebilir. Bu defter iflas dairesi tarafından tutulur.
Boçlunun mallarını göstermemesi ve kilitli yerlerini açmaması gibi hallerde 80 ve 81 inci maddeler hükmü tatbik olunur.
ALTINCI BAP
İflas Yoliyle Takip
II- İflas Yoliyle Adi Takip
Defter tutulması
Madde 0162: 2 - Neticeleri
(06.06.1985 tarih ve 3222 sayılı Kanunun 19 uncu maddesiyle değişen şekli.) Borçlunun ve ailesinin idareleri için iflas memurunun bıraktığı mallar müstesna olmak üzere borçlu, defteri yapılmış olan malları aynen veya istenildiği zamanki kıymetiyle vermeye mecburdur.
ALTINCI BAP
İflas Yoliyle Takip
II- İflas Yoliyle Adi Takip
Defter tutulması
Madde 0163: 3 - Devammüddeti
Takipte bulunan bütün alacaklılar razı olurlarsa yapılan defter iflas memuru tarafından iptal olunur.
Defterin hükmü mahkemece temdit edilmemişse yapıldığı tarihten dört ay sonra kendiliğinden ortadan kalkar.
ALTINCI BAP
İflas Yoliyle Takip
MADDENİN YÜRÜRLÜĞE GİRMEMİŞ DEĞİŞİKLİĞİ MEVCUT ! GÖRMEK İÇİN TIKLAYINIZ
II- İflas Yoliyle Adi Takip
Madde 0164: Kanun yollarına başvurma
(18.03.2005 tarih ve 25759 sayılı Resmi Gazete de yayımlanan 5311 sayılı Kanunun 12 nci maddesiyle başlığı ile birlikte değişen ve 01.06.2005 tarihinden geçerli olarak yürürlüğe giren şekli.) Ticaret mahkemesince verilen nihai kararlar, 160 ıncı maddenin son fıkrasına göre alınan masraftan karşılanmak suretiyle mahkemece re sen taraflara tebliğ olunur.
Bu kararlara karşı tebliğ tarihinden itibaren on gün içinde istinaf yoluna başvurulabilir. Bölge adliye mahkemesi kararına karşı da tebliğ tarihinden itibaren on gün içinde temyiz yoluna başvurulabilir. İstinaf ve temyiz incelemeleri, Hukuk Usulü Muhakemeleri Kanunu hükümlerine göre yapılır.
İflas kararına karşı kanun yoluna başvurulması, iflasın ilanına ve masanın teşkiline mani değildir. Yalnız ikinci alacaklılar toplantısı, iflas kararı kesinleşmedikçe yapılamaz.
Bölge adliye mahkemesince iflas kararı kaldırılırsa, borçlunun malları üzerindeki tedbirler devam eder. Şu kadar ki, ticaret mahkemesi davanın seyrine göre bu tedbirleri değiştirmeye veya kaldırmaya yetkilidir.
ALTINCI BAP
İflas Yoliyle Takip
II- İflas Yoliyle Adi Takip
Madde 0165: İflas tarihi
İflas hükümle açılır ve bu hükümde açılma anı gösterilir.
(09.11.1988 tarih ve 3494 sayılı Kanunun 29 uncu maddesiyle eklenmiştir.) İflasa karar verilmesinden sonra iflas davasından feragat geçersizdir.
ALTINCI BAP
İflas Yoliyle Takip
II- İflas Yoliyle Adi Takip
Madde 0166: İflas kararının tebliği ve ilanı
(18.02.1965 tarih ve 538 sayılı Kanunun 79 uncu maddesiyle değişen şekli.) İflas kararı, iflas dairesine bildirilir.
(09.11.1988 tarih ve 3494 sayılı Kanunun 30 uncu maddesiyle değişen şekli.) Daire, kararı kendiliğinden ve derhal tapuya, ticaret sicil memurluğuna, gümrük ve posta idarelerine, Türkiye Bankalar Birliğine, mahalli ticaret odalarına, sanayi odalarına, menkul kıymet borsalarına, Sermaye Piyasası Kuruluna ve diğer lazım gelenlere bildirir. Daire, ayrıca kararı, (30.07.2003 tarih ve 25184 sayılı Resmi Gazete de yayımlanan 4949 sayılı Kanunun 44 üncü maddesiyle eklenen ibare.) bir internet haber sitesinde veya ilan talep (4) tarihinde, tirajı ellibinin (50.000) üzerinde olan ve yurt düzeyinde dağıtımı yapılan gazetelerden (2) biri ile birlikte iflas edenin muamele merkezinin bulunduğu yerdeki bir gazetede ve Ticaret Sicili Gazetesinde ilan eder. Tirajı (1) ellibinin (50.000) üzerinde olan ve yurt düzeyinde dağıtımı yapılan (3) gazetenin yayınlandığı yer aynı zamanda muamele merkezi ise mahalli gazetede ilan yapılmaz.
İflasın kapandığı veya kaldırıldığı da aynı suretle bildirilir ve ilan olunur.
(1) (Bu kısımlarda yer alan trajı ibareleri; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 44 üncü maddesiyle metinde görüldüğü şekilde değiştirilmiştir.)
(2) (Bu kısımda yeralan yurt düzeyinde tirajı (1) en yüksek beş gazeteden ibaresi; 21.02.2004 tarih ve 25380 sayılı Resmi Gazete de yayımlanan 5092 sayılı Kanunun 3 üncü maddesiyle metinde görüldüğü şekilde değiştirilmiştir.)
(3) (Bu kısımda yeralan en yüksek ibaresi; 21.02.2004 tarih ve 25380 sayılı Resmi Gazete de yayımlanan 5092 sayılı Kanunun 3 üncü maddesiyle metinde görüldüğü şekilde değiştirilmiştir.)
(4) karar İbaresi 18.10.2022 tarih ve 31987 sayılı Resmi Gazetede yayımlanan 7418 Sayılı Kanunun 28. Maddesi ile 1/4/2023 tarihinden geçerli olacak şekilde bir internet haber sitesinde veya ilan talep şeklinde değişmiştir.
ALTINCI BAP
İflas Yoliyle Takip
III - Kambiyo Senetleri (Çek, Poliçe Ve Emre Muharrer Senet) Hakkındaki Hususi Takip Usulleri
Madde 0167: Takibin kabulü şartları
(18.02.1965 tarih ve 538 sayılı Kanunun 80 inci maddesiyle değişen şekli.) Alacağı çek, poliçe veya emre muharrer senete müstenit olan alacaklı, alacak rehinle temin edilmiş olsa bile, bu bölümdeki hususi usullere göre haciz yolu ile veya borçlu iflasa tabi şahıslardan ise iflas yolu ile takipte bulunabilir.
Alacaklı, takip talebinde 58 inci maddedeki hususlardan başka iflasa tabi borçlusu aleyhine haciz ve iflas yollarından hangisini istediğini bildirmeğe ve takip talebine kambiyo senedinin aslını ve borçlu adedi kadar tasdikli örneğini eklemeğe mecburdur.
ALTINCI BAP
İflas Yoliyle Takip
III - Kambiyo Senetleri (Çek, Poliçe Ve Emre Muharrer Senet) Hakkındaki Hususi Takip Usulleri
A) Haciz yolu ile takip
Madde 0168: Ödeme emri
(18.02.1965 tarih ve 538 sayılı Kanunun 81 inci maddesiyle değişen şekli.) İcra memuru senedin kambiyo senedi olduğunu ve vadesinin geldiğini görürse, borçluya senet sureti ile birlikte hemen bir ödeme emri gönderir. Bu ödeme emrine şunlar yazılır:
(Bent 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 33. Maddesi ile Değişmiştir.) Alacaklının veya vekilinin banka hesap numarası hariç olmak üzere, takip talebine yazılması lazım gelen kayıtlar,
(Bent 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 33. Maddesi ile Değişmiştir.) Borcun ve takip masraflarının on gün içinde ödeme emrinde yazılı olan icra dairesine ait banka hesabına ödenmesi ihtarı,
Takibin müstenidi olan senet kambiyo senedi vasfını haiz değilse, beş gün içinde mercie şikayet etmesi lüzumu,
(09.11.1988 tarih ve 3494 sayılı Kanunun 31 inci maddesiyle değişen şekli.) Takip müstenidi kambiyo senedindeki imza kendisine ait olmadığı iddiasında ise bunu beş gün içinde açıkça bir dilekçe ile tetkik merciine bildirmesi; aksi takdirde kambiyo senedindeki imzanın bu fasıl gereğince yapılacak icra takibinde kendisinden sadır sayılacağı ve imzasını haksız yere inkar ederse sözü edilen senede dayanan takip konusu alacağın yüzde onu oranında para cezasına mahküm edileceği ve merciden itirazının kabulüne dair bir karar getirmediği takdirde cebri icraya devam olunacağı ihtarı.
(06.06.1985 tarih ve 3222 sayılı Kanunun 21 inci maddesiyle değişen şekli.) Borçlu olmadığı veya borcun itfa edildiği veya mehil verildiği veya alacağın zaman aşımına uğradığı veya yetki itirazını sebepleri ile birlikte beş gün içinde tetkik merciine bir dilekçe ile bildirerek merciden itirazın kabulüne dair bir karar getirmediği takdirde cebri icraya devam olunacağı ihtarı.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 45 inci maddesiyle değişen şekli.) İtiraz edilmediği ve borç ödenmediği takdirde on gün içinde 74 üncü maddeye, itiraz edilip de reddedildiği takdirde ise üç gün içinde 75 inci maddeye göre mal beyanında bulunması ve bulunmazsa hapisle tazyik edileceği, mal beyanında bulunmaz veya hakikate aykırı beyanda bulunursa ayrıca hapisle cezalandırılacağı ihtarı.
60 ıncı maddenin son iki fıkrası burada da tatbik olunur.
ALTINCI BAP
İflas Yoliyle Takip
III - Kambiyo Senetleri (Çek, Poliçe Ve Emre Muharrer Senet) Hakkındaki Hususi Takip Usulleri
A) Haciz yolu ile takip
Madde 0169: a) Borca itiraz
(18.02.1965 tarih ve 538 sayılı Kanunun 82 nci maddesiyle değişen şekli.) Borçlu, 168 inci maddenin 5 numaralı bendine göre borca karşı yapacağı itirazını bir dilekçe ile tetkik merciine bildirir. Bu itiraz satıştan başka icra takip muamelelerini durdurmaz.
ALTINCI BAP
İflas Yoliyle Takip
III - Kambiyo Senetleri (Çek, Poliçe Ve Emre Muharrer Senet) Hakkındaki Hususi Takip Usulleri
A) Haciz yolu ile takip
Madde 0169/A: İtirazın incelenmesi
(18.02.1965 tarih ve 538 sayılı Kanunun 83 üncü maddesiyle eklenmiştir.) (1. Fıkranın: 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 46 ncı maddesiyle değişen şekli.) Tetkik mercii hakimi, itiraz sebeplerinin tahkiki için iki tarafı en geç otuz gün içinde duruşmaya çağırır. Hakim, duruşma sonucunda borcun olmadığının veya itfa veya imhal edildiğinin resmi veya imzası ikrar edilmiş bir belge ile ispatı halinde itirazı kabul eder. Tetkik mercii hakimi yetki itirazının incelenmesinde taraflar gelmese de gereken kararı verir.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 46 ncı maddesiyle değişen şekli.) Tetkik mercii hakimi, borçlunun itiraz dilekçesine ekli olarak ibraz ettiği belgelerden borcun itfa veya imhal edildiği veya senedin metninden zamanaşımına uğradığı veya borçlunun borçlu olmadığı yahut icra dairesinin yetkili olmadığı kanaatine varırsa, daha evvel itirazın esası hakkındaki kararına kadar icra takibinin muvakkaten durdurulmasına karar verebilir.
(09.11.1988 tarih ve 3494 sayılı Kanunun 32 nci maddesiyle değişen şekli.) Borçlunun ibraz ettiği belge altındaki imza alacaklı tarafından inkar edilirse, merci hakimi, 68/a maddesindeki usule göre yapacağı inceleme neticesinde imzanın alacaklıya ait olduğuna kanaat getirdiği takdirde, borçlunun itirazının kabulüne karar verir ve alacaklıyı, sözü edilen belgenin taalluk ettiği değer veya miktarın yüzde onu oranında para cezasina mahküm eder. Alacaklı birinci fıkra gereğince çağrıldığı duruşmaya gelmediği takdirde merci hakimi alacağın itiraz edilen kısmı için icranın muvakkaten durdurulmasına karar verir. Bunun üzerine alacaklı en geç altı ay içinde merci önünde duruşma talep ederek makbuz altındaki imzanın kendisine ait olmadığını ispat etmek suretiyle, takibin devamına karar alabilir. Merci, imzanın alacaklıya ait olmadığına karar verirse borçluyu, sözü edilen belgenin taalluk ettiği değer veya miktarın yüzde onu oranında para cezasına mahküm eder.
Merci hakimi, borçlunun zamanaşımı itirazını alacaklının ibraz ettiği kambiyo senedindeki tarihe göre varit görür ve alacaklı da zamanaşımının kesildiğini veya tatil edildiğini resmi veya imzası ikrar edilmiş bir belge ile ispat edemezse, itirazın kabulüne; aksi halde reddine karar verir.
İtirazın kabulü kararı ile takip durur. Alacaklının genel hükümlere göre dava açmak hakkı mahfuzdur. Alacaklı, genel mahkemede dava açarsa, inkar tazminatı ve para cezasının tahsili dava sonuna kadar tehir olunur ve bu davayı kazanırsa hakkında verilmiş olan inkar tazminatı ve para cezası kalkar.
(09.11.1988 tarih ve 3494 sayılı Kanunun 32 nci maddesiyle eklenmiştir.) Borçlunun itirazının tetkik merciince esasa ilişkin nedenlerle kabulü halinde kötü niyeti veya ağır kusuru bulunan alacaklı, takip konusu alacağın yüzde yirmisinden aşağı olmamak üzere; takip muvakkaten durdurulmuş ise bu itirazın reddi halinde borçlu, diğer tarafın isteği üzerine takip konusu alacağın yüzde yirmisinden(2) aşağı olmamak üzere tazminata mahkum edilir. (1) Borçlu, menfi tespit ve istirdat davası açarsa yahut alacaklı genel mahkemede dava açarsa, hükmolunan tazminatın tahsili dava sonuna kadar tehir olunur ve dava lehine sonuçlanan taraf için, daha önce hükmedilmiş olan tazminat kalkar.
(18.03.2005 tarih ve 25759 sayılı Resmi Gazete de yayımlanan 5311 sayılı Kanunun 13 üncü maddesiyle değişen ve 01.06.2005 tarihinden geçerli olarak yürürlüğe giren şekli.) İtirazın reddi kararına karşı istinaf yoluna başvurulması, hiçbir icra muamelesini durdurmaz. Şu kadar ki, borçlu 33 üncü maddenin üçüncü fıkrasına göre teminat gösterirse icra durur.
(1) (Bu kısımda yer alan Borçlunun itirazının kabulü halinde alacaklı, bu talebin reddi halinde borçlu, diğer tarafın isteği üzerine yüzde kırktan aşağı olmamak üzere tazminata mahküm edilir. cümlesi; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 46 ncı maddesiyle metinde görüldüğü şekilde değiştirilmiştir.)
(2) 05.07.2012 tarih ve 28344 Sayılı Resmi Gazetede Yayınlanan 6352 Sayılı Kanunun 34. Maddesi ile altıncı fıkrasının birinci cümlesinde yer alan yüzde kırktan ibaresi yüzde yirmisinden olarak değiştirilmiştir.
ALTINCI BAP
İflas Yoliyle Takip
III - Kambiyo Senetleri (Çek, Poliçe Ve Emre Muharrer Senet) Hakkındaki Hususi Takip Usulleri
A) Haciz yolu ile takip
Madde 0170: b) İmzaya itiraz
(09.11.1988 tarih ve 3494 sayılı Kanunun 33 üncü maddesiyle değişen şekli.) Borçlu, 168 inci maddenin 4 numaralı bendine göre kambiyo senedindeki imzanın kendisine ait olmadığı yolundaki itirazını bir dilekçe ile tetkik merciine bildirir. Bu itiraz satıştan başka icra takip muamelelerini durdurmaz.
Tetkik mercii duruşmadan önce yapacağı incelemede, borçlunun itiraz dilekçesi kapsamından veya eklediği belgelerden edindiği kanaata göre itirazı ciddi görmesi halinde alacaklıya tebliğe gerek görmeden itirazla ilgili kararına kadar icra takibinin geçici olarak durdururlmasına evrak üzerinde karar verebilir.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 47 nci maddesiyle değişen şekli.) Tetkik mercii, 68/a maddesinin dördüncü fıkrasına göre yapacağı inceleme sonunda, inkar edilen imzanın borçluya ait olmadığına kanaat getirirse itirazın kabulüne karar verir. İtirazın kabulü kararı ile takip durur. Alacaklının genel hükümlere göre dava açma hakkı saklıdır. İnkar edilen imzanın borçluya ait olduğu anlaşılırsa ve itiraz ile birlikte takip ikinci fıkraya göre durdurulmuşsa, borçlu sözü edilen senede dayanan takip konusu alacağın yüzde yirmisinden(2) aşağı olmamak üzere inkar tazminatına ve takip konusu alacağın yüzde onu oranında para cezasına mahkum edilir ve itiraz reddedilir. Borçlu menfi tespit veya istirdat davası açarsa, hükmolunan tazminatın ve para cezasının tahsili dava sonuna kadar tehir olunur ve davanın borçlu lehine sonuçlanması halinde daha önce hükmedilmiş olan tazminat ve para cezası kalkar.
Tetkik mercii, itirazın kabulüne karar vermesi halinde, senedi takibe koymada kötü niyeti veya ağır kusuru bulunduğu takdirde alacaklıyı senede dayanan takip konusu alacağın yüzde yirmisinden aşağı olmamak üzere tazminata ve alacağın yüzde onu oranında para cezasına mahkum eder. (1) Alacaklı genel mahkemede dava açarsa, para cezasının tahsili dava sonuna kadar tehir olunur ve bu davayı kazanırsa hakkında verilmiş olan para cezası kalkar.
(1) (Bu kısımda yer alan Tetkik mercii itirazın kabulüne karar vermesi halinde, senedi takibe koymada kötü niyeti veya ağır kusuru bulunduğu takdirde alacaklıyı senede dayanan takip konusu alacağın yüzde onu oranında para cezasına mahküm eder. cümlesi; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 47 nci maddesiyle metinde görüldüğü şekilde değiştirilmiştir.)
(2) 05.07.2012 tarih ve 28344 Sayılı Resmi Gazetede Yayınlanan 6352 Sayılı Kanunun 35. Maddesi ile üçüncü fıkrasında yer alan yüzde kırkından ibaresi yüzde yirmisinden şeklinde değiştirilmiştir.
ALTINCI BAP
İflas Yoliyle Takip
III - Kambiyo Senetleri (Çek, Poliçe Ve Emre Muharrer Senet) Hakkındaki Hususi Takip Usulleri
A) Haciz yolu ile takip
Madde 0170/A: Borçlunun kambiyo hukuku bakımından şikayeti
(18.02.1965 tarih ve 538 sayılı Kanunun 85 inci maddesiyle eklenmiştir.) Borçlu, alacaklının bu fasıl hükümlerine göre takip hakkı olmadığını 168 inci maddenin 3 üncü bendine göre şikayet yolu ile ileri sürebilir.
Tetkik mercii müddetinde yapılan şikayet veya itiraz dolayısıyle, usulü dairesinde kendisine intikal eden işlerde takibin müstenidi olan kambiyo senedinin bu vasfı haiz olmadığı veya alacaklının kambiyo hukuku mucibince takip hakkına sahip bulunmadığı hususlarını re sen nazara alarak bu fasla göre yapılan takibi iptal edebilir.
(09.11.1988 tarih ve 3494 sayılı Kanunun 34 üncü maddesiyle eklenmiştir.) Her ne suretle olursa olsun, imza inkarı itirazı geri alınmış veya borç kısmen veya tamamen kabul edilmiş ise bu madde hükmü uygulanmaz.
ALTINCI BAP
İflas Yoliyle Takip
III - Kambiyo Senetleri (Çek, Poliçe Ve Emre Muharrer Senet) Hakkındaki Hususi Takip Usulleri
A) Haciz yolu ile takip
Madde 0170/B: Uygulanacak diğer hükümler
(18.02.1965 tarih ve 538 sayılı Kanunun 85 inci maddesiyle eklenmiştir.) (30.07.2003 tarih ve 25184 sayılı Resmi Gazete de yayımlanan 4949 sayılı Kanunun 48 inci maddesiyle değişen şekli.) 61 inci maddenin ikinci, üçüncü, dördüncü ve beşinci fıkraları ve 62 ila 72 nci maddeler bu fasıl hükümlerine aykırı olmadıkça, kambiyo senetlerine mahsus haciz yolu ile takip hakkında da uygulanır.
ALTINCI BAP
İflas Yoliyle Takip
III - Kambiyo Senetleri (Çek, Poliçe Ve Emre Muharrer Senet) Hakkındaki Hususi Takip Usulleri
B) İflas Yolu İle Takip
Madde 0171: Ödeme emri
(18.02.1985 tarih ve 538 sayılı Kanunun 86 ncı maddesiyle değişen şekli.) İcra memuru, senedin kambiyo senedi olduğunu ve vadesinin geldiğini görürse borçluya senet sureti ile birlikte hemen bir ödeme emri gönderir.
Ödeme emrine şunlar yazılır:
(Bent 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 36. Maddesi ile Değişmiştir.) Alacaklının veya vekilinin banka hesap numarası hariç olmak üzere, takip talebine yazılması lazım gelen kayıtlar,
(Bent 05.07.2012 tarih ve 28344 sayılı Resmi Gazetede yayımlanan 6352 Sayılı Kanunun 36. Maddesi ile Değişmiştir.) Borcun ve takip masraflarının beş gün içinde ödeme emrinde yazılı olan icra dairesine ait banka hesabına ödenmesi ihtarı,
Kambiyo senedine ve borca dair her türlü itiraz ve şikayetlerini sebepleriyle birlikte diğer tarafa tebliğ edilecek nüshadan bir fazla dilekçe ile beş gün içinde icra dairesine bildirmesi ihtarı,
Beş gün içinde borç ödenmediği, itiraz ve şikayet edilmediği takdirde,
alacaklının ticaret mahkemesinden borçlunun iflasını talep edebileceği ihtarı.
60 ıncı maddenin son iki fıkrası burada da tatbik olunur.
ALTINCI BAP
İflas Yoliyle Takip
III - Kambiyo Senetleri (Çek, Poliçe Ve Emre Muharrer Senet) Hakkındaki Hususi Takip Usulleri
B) İflas Yolu İle Takip
Madde 0172: İtiraz veya şikayet
(18.02.1985 tarih ve 538 sayılı Kanunun 87 nci maddesiyle değişen şekli.) Ödeme emrine itiraz veya şikayet etmek istiyen borçlu, ödeme emrinin tebliğinden itibaren beş gün içinde her türlü itiraz veya şikayetini sebepleri ile birlikte diğer tarafa tebliğ edilecek nüshadan bir fazla dilekçe ile icra dairesine bildirmeye mecburdur. Bu dilekçenin bir nüshası derhal alacaklıya tebliğ olunur.
ALTINCI BAP
İflas Yoliyle Takip
III - Kambiyo Senetleri (Çek, Poliçe Ve Emre Muharrer Senet) Hakkındaki Hususi Takip Usulleri
B) İflas Yolu İle Takip
İflas davası
Madde 0173: a) İtiraz veya şikayet olunmaması
(18.02.1985 tarih ve 538 sayılı Kanunun 88 inci maddesiyle değişen şekli.) Borçlu beş gün içinde borcu ödemez, itiraz veya şikayette de bulunmazsa, alacaklı, bu durumu tevsik eden ödeme emri nüshası ile ticaret mahkemesinden borçlunun iflasına karar verilmesini istiyebilir.
(09.11.1988 tarih ve 3494 sayılı Kanunun 35 inci maddesiyle eklenmiştir.) İflas takibi kesinleştiğinde 166 ncı maddenin ikinci fıkrasındaki usulle ilan edilir. İflas talebinin ilanından itibaren onbeş gün içinde diğer alacaklılar davaya müdahale veya itiraz ederek iflası gerektiren bir hal bulunmadığını ileri sürerek mahkemeden talebin reddini isteyebilirler.
Mahkeme, takip dosyasını getirtir ve basit yargılama usulü ile yapacağı inceleme sonunda borcun ödenmediği, itiraz ve şikayette de bulunmadığını tesbit ederse yedi gün içinde faiz ve icra masrafları ile birlikte borcun ifa veya o miktar meblağın mahkeme veznesine depo edilmesini 158 inci madde uyarınca emreder. Bu emir yerine getirilmezse borçlunun iflasına karar verilir. Şu kadar ki, borçlu ödeme emrinde yazılı müddetin geçmesinden sonra borcu ödediğine dair resmi bir belge ibraz ederse iflas yolu ile takip talebi ve iflas davası düşer.
Borçlu, ticaret mahkemesine 65 inci maddeye göre gecikmiş itirazda bulunabilir. Mahkeme mazereti yerinde görürse iflas davasını 174 üncü madde uyarınca karara bağlar.
ALTINCI BAP
İflas Yoliyle Takip
III - Kambiyo Senetleri (Çek, Poliçe Ve Emre Muharrer Senet) Hakkındaki Hususi Takip Usulleri
B) İflas Yolu İle Takip
İflas davası
Madde 0174: b) İtiraz veya şikayet olunması
(18.02.1985 tarih ve 538 sayılı Kanunun 89 uncu maddesiyle değişen şekli.) Alacaklı, borçlunun itiraz ve şikayetinin kaldırılmasını ve iflasına karar verilmesini ticaret mahkemesinden istiyebilir. Mahkeme 158 inci madde uyarınca iflas davasını karara bağlar.
ALTINCI BAP
İflas Yoliyle Takip
III - Kambiyo Senetleri (Çek, Poliçe Ve Emre Muharrer Senet) Hakkındaki Hususi Takip Usulleri
B) İflas Yolu İle Takip
İflas davası
Madde 0175: c) İstirdat davası
(18.02.1985 tarih ve 538 sayılı Kanunun 90 ıncı maddesiyle değişen şekli.) İflas takibine itiraz etmemesi yüzünden borçlu olmadığı bir parayı ödeyen kimse 72 nci madde uyarınca geri almak hakkını haizdir.
ALTINCI BAP
İflas Yoliyle Takip
III - Kambiyo Senetleri (Çek, Poliçe Ve Emre Muharrer Senet) Hakkındaki Hususi Takip Usulleri
B) İflas Yolu İle Takip
İflas davası
Madde 0176: d) Uygulanacak hükümler
(18.02.1985 tarih ve 538 sayılı Kanunun 91 inci maddesiyle değişen şekli.) 156 ncı maddenin son fıkrası ile 157 ila 166 ncı madde hükümleri burada da uygulanır.
ALTINCI BAP
İflas Yoliyle Takip
III - Kambiyo Senetleri (Çek, Poliçe Ve Emre Muharrer Senet) Hakkındaki Hususi Takip Usulleri
C) Müşterek Hükümler
Madde 0176/A: Alacaklı ve borçluya verilecek belgeler
(18.02.1965 tarih ve 538 sayılı Kanunun 92 nci maddesiyle eklenmiştir.) İcra dairesi 60 ve 64 üncü maddeler gereğince alacaklıya ödeme emrinin bir nüshasını verir.
Borçluya, itiraz eylediğine dair bedava ve pulsuz bir belge verilir.
ALTINCI BAP
İflas Yoliyle Takip
III - Kambiyo Senetleri (Çek, Poliçe Ve Emre Muharrer Senet) Hakkındaki Hususi Takip Usulleri
C) Müşterek Hükümler
Madde 0176/B: Birden fazla borçlu bulunması
(18.02.1965 tarih ve 538 sayılı Kanunun 92 nci maddesiyle eklenmiştir.) Bir çek, poliçe veya emre muharrer senedin takip edilen borçlusu birden ziyade olup da hepsi iflasa tabi şahıslardan ise, alacaklının bunlar hakkında aynı talepte (Haciz veya iflas) bulunması lazımdır. Bu halde, borçlu tarafından itiraz vukuunda talebin mahiyetine göre 169, 169 a. ve 170 inci veya 174 üncü maddeler hükümleri uygulanır.
Bir senetle takip edilen borçlular içinde iflasa tabi olmıyan bir şahıs bulunup da alacaklı iflasa tabi olanlar aleyhine iflas, tabi olmıyanlar aleyhine haciz yoluna gitmek isterse, bu yollara mahsus ayrı iki takip talebinde bulunmaya mecburdur. Bu halde takip taleplerinden birine kambiyo senedinin icra memuru tarafından tasdik edilmiş bir sureti eklenir. İcra memuru, senedin bu suretine, senedin aslının kendisinde bulunduğunu yazar.
ALTINCI BAP
İflas Yoliyle Takip
IV. Doğrudan Doğruya İflas Halleri
Evvelce takibe hacet kalmaksızın iflas
Madde 0177: A - Alacaklının talebi
Aşağıdaki hallerde alacaklı evvelce takibe hacet kalmaksızın iflasa tabi borçlunun iflasını isteyebilir.
Borçlunun malüm ikametgahı olmaz, taahhütlerinden kurtulmak maksadiyle kaçar, alacaklıların haklarını ihlal elen hileli muamelelerde bulunur veya bunlara teşebbüs eder yahut haciz yoliyle yapılan takip sırasında mallarını saklarsa;
Borçlu ödemelerini tatil eylemiş bulunursa;
308 inci (1) maddedeki hal varsa;
İlama müstenit alacak icra emriyle istenildiği halde ödenmemişse Türkiye de bir ikametgahı veya mümessili bulunan borçlu dinlenmek için kısa bir müddette mahkemeye çağırılır.
(09.11.1988 tarih ve 3494 sayılı Kanunun 36 ncı maddesiyle eklenmiştir.) Bu Kanunun 178 inci maddesinin ikinci fikrası burada da uygulanır.
(1) 301 inci İbaresi 15.03.2018 Tarih ve 30361 Sayılı Resmi Gazetede Yayımlanan 7101 Sayılı Kanunun 2. Maddesi ile 308 inci şeklinde değişmiştir.
ALTINCI BAP
İflas Yoliyle Takip
IV. Doğrudan Doğruya İflas Halleri
Evvelce takibe hacet kalmaksızın iflas
B - Borçlunun müracaatiyle
Madde 0178:
(18.02.1965 tarih ve 538 sayılı Kanunun 93 üncü maddesiyle değişen şekli.) (1. Fıkranın: 09.11.1988 tarih ve 3494 sayılı Kanunun 37 nci maddesiyle değişen şekli.) İflasa tabi bir borçlu, aciz halinde bulunduğunu bildirerek yetkili mahkemeden iflasını isteyebilir. Borçlu, bu halde bütün aktif ve pasifi ile alacaklılarının isim ve adreslerini gösteren mal beyanını iflas talebine eklemek zorundadır. Bu belge mahkemeye ibraz edilmedikçe iflasa karar verilemez.
(09.11.1988 tarih ve 3494 sayılı Kanunun 37 nci maddesiyle eklenmiştir.) İflas talebi 166 ncı maddenin ikinci fıkrasındaki usulle ilan edilir. Alacaklılar iflas talebinin ilanından itibaren onbeş gün içinde davaya müdahale veya itiraz ederek, borçlunun iflas talebini, hakkındaki takipleri ertelemek ve borçlarını ödemeyi geciktirmek için yaptığını ileri sürerek mahkemeden talebin reddini isteyebilirler.
İflasa tabi bir borçlu aleyhine alacaklılardan birinin haciz yolu ile takibi neticesinde yapılan haciz borçlunun yarı mevcudunun elinden çıkmasına sebep olup da kalanı muaccel ve vadesi bir sene içinde hülül edecek diğer borçlarını ödemeye yetişmiyorsa borçlu derhal aczini bildirerek iflasını istemeye mecburdur.
ALTINCI BAP
İflas Yoliyle Takip
IV. Doğrudan Doğruya İflas Halleri
Evvelce takibe hacet kalmaksızın iflas
B - Borçlunun müracaatiyle
Madde 0179: Sermaye şirketleri ile kooperatiflerin iflâsı:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 3. Maddesi ile Değişmiştir.)
Sermaye şirketleri ile kooperatiflerin, aktiflerin muhtemel satış fiyatları üzerinden düzenlenen ara bilançoya göre borca batık olduğu idare ve temsil ile vazifelendirilmiş kimseler veya şirket ya da kooperatif tasfiye hâlinde ise tasfiye memurları veya bir alacaklı tarafından beyan ve mahkemece tespit edilirse, önceden takibe hacet kalmaksızın bunların iflâsına karar verilir. Türk Ticaret Kanununun 377 nci ve 634 üncü maddeleri ile 24/4/1969 tarihli ve 1163 sayılı Kooperatifler Kanununun 63 üncü maddesi hükmü saklıdır.
ALTINCI BAP
İflas Yoliyle Takip
IV. Doğrudan Doğruya İflas Halleri
Evvelce takibe hacet kalmaksızın iflas
B - Borçlunun müracaatiyle
Madde 0179/A: Erteleme yargılaması:
(Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 65. Maddesi ile Yürürlükten Kaldırılmıştır.)
ALTINCI BAP
İflas Yoliyle Takip
IV. Doğrudan Doğruya İflas Halleri
Evvelce takibe hacet kalmaksızın iflas
B - Borçlunun müracaatiyle
Madde 0179/B: Erteleme kararının etkileri
(Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 65. Maddesi ile Yürürlükten Kaldırılmıştır.)
ALTINCI BAP
İflas Yoliyle Takip
IV. Doğrudan Doğruya İflas Halleri
Evvelce takibe hacet kalmaksızın iflas
B - Borçlunun müracaatiyle
Madde 0179/C: Kanun yolları:
(Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 65. Maddesi ile Yürürlükten Kaldırılmıştır.)
ALTINCI BAP
İflas Yoliyle Takip
IV. Doğrudan Doğruya İflas Halleri
Evvelce takibe hacet kalmaksızın iflas
B - Borçlunun müracaatiyle
Madde 0180: Reddolunan miraslar
Reddolunan mirasların tasfiyesi sekizinci bap hükümlerine göre ait olduğu mahkemece yapılır. Terekenin resmen tasfiyesine dair Kanunu Medeni hükümleri mahfuzdur.
ALTINCI BAP
İflas Yoliyle Takip
IV. Doğrudan Doğruya İflas Halleri
Evvelce takibe hacet kalmaksızın iflas
B - Borçlunun müracaatiyle
Madde 0181: Usul
159, 160, 164, 165 ve 166 ncı maddeler bu fasıl hükmüne göre vukua gelen iflaslara da tatbik olunur.
ALTINCI BAP
İflas Yoliyle Takip
MADDENİN YÜRÜRLÜĞE GİRMEMİŞ DEĞİŞİKLİĞİ MEVCUT ! GÖRMEK İÇİN TIKLAYINIZ
V. İflasın Kaldirilmasi
Madde 0182: İflasın kaldırılması
Borçlu bütün alacaklılarının taleplerinin geri aldıklarına dair bir beyanname veya tekmil alacakların itfa olunduğu hakkında bir vesika gösterir veya akdolunun konkordato tasdik edilirse mahkeme, iflasın kalkmasına ve borçlunun serbestçe tasarrufu için mallarının kendisine iadesine karar verir.
(18.03.2005 tarih ve 25759 sayılı Resmi Gazete de yayımlanan 5311 sayılı Kanunun 14 üncü maddesiyle değişen ve 01.06.2005 tarihinden geçerli olarak yürürlüğe giren şekli.) İflasın kaldırılmasına, alacak hakkındaki taleplerin kaydı için muayyen müddetin bitmesinden iflasın kapanmasına kadar karar verilir. İflasın kaldırılması hakkında verilen hükme karşı tebliğ tarihinden itibaren on gün içinde istinaf yoluna başvurulabilir. Bölge adliye mahkemesi kararına karşı tebliğ tarihinden itibaren on gün içinde temyiz yoluna başvurulabilir. İstinaf ve temyiz incelemeleri, Hukuk Usulü Muhakemeleri Kanunu hükümlerine göre yapılır.
İflasın kaldırıldığı ilan olunur.
ALTINCI BAP
İflas Yoliyle Takip
V. İflasın Kaldirilmasi
Madde 0183: Reddolunmuş bir miras tasfiyesinin durdurulması
Bir tereke 180 inci madde mucibince tasfiye halinde bulunur ve tasfiyenin kapanmasından evvel mirasçılardan biri gelerek mirası kabul eylediğini bildirirse borçların ödenmesi için mirasçının teminat göstermesi mukabilinde mahkeme tasfiyeyi durdurur.
YEDİNCİ BAP
İflasın Hukuki Neticeleri
1 - Borçlunun malları hakkında iflasın neticeleri
Madde 0184: İflas masası
İflas açıldığı zamanda müflisin haczi kabil bütün malları hangi yerde bulunursa bulunsun bir masa teşkil eder ve alacakların ödenmesine tahsis olunur. İflasın kapanmasına kadar müflisin uhdesine geçen mallar masaya girer.
Müflis namına gelen mektuplar iflas idaresi tarafından açılır ve sair mevrudelerin de masaya gönderilmesi posta idaresine bildirilir.
YEDİNCİ BAP
İflasın Hukuki Neticeleri
1 - Borçlunun malları hakkında iflasın neticeleri
Madde 0185: Rehinli mallar ve üretime yönelik yerler
Üzerinde rehin bulunan mallar rehin sahibi alacaklının rüçhan hakkı mahfuz kalmak suretiyle masaya girer ve iflas idaresi tarafından en yakın ve münasip zamanda paraya çevrilip muhafaza ve satış masrafları çıkarıldıktan sonra rehinli alacaklıya hakkı verilir. (30.07.2003 tarih ve 25184 sayılı Resmi Gazete de yayımlanan 4949 sayılı Kanunun 51 inci maddesiyle eklenen cümle.) Ancak, rehin sahibi alacaklı, istediği takdirde iflastan sonra da masaya karşı rehnin paraya çevrilmesi yoluyla takip yapabilir.
Rehinin kıymeti rehinle temin edilen alacağa kafi gelmiyeceği borsa rayiciyle tahakkuk eder ve mürtehin rehnin satılmasını istemezse rehin, masadan muvakkaten çıkarılır.
Rehinli alacak sahibi bu işlere ait muamelelerden dolayı tetkik mercine şikayet hakkını haizdir.
(Fıkra 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 4. Maddesi ile Değişmiştir.) 210 uncu maddenin birinci fıkrası uyarınca masa hakkında faydalı olmayacağı anlaşıldığı için kapatılıp mühürlenen yerlerin, üzerinde rehin bulunmasa dahi, ilk alacaklılar toplanması tarafından da uygun bulunması hâlinde iflâs idaresince derhâl satışı yapılır.
(09.11.1988 tarih ve 3494 sayılı Kanunun 38 inci maddesiyle eklenmiştir.) Bu maddeye göre yapılacak satışlar, 166 ncı maddenin ikinci fıkrasındaki usulle ilan edilir.
YEDİNCİ BAP
İflasın Hukuki Neticeleri
1 - Borçlunun malları hakkında iflasın neticeleri
Madde 0186: İhtiyaten veya icraen haczedilen şeyler
(18.02.1965 tarih ve 538 sayılı Kanunun 94 üncü maddesiyle değişen şekli.) İhtiyaten haczedilmiş mallarla iflas açıldığı zaman paraya çevrilmemiş mahcuz mallar masaya girer.
İflasın açılmasından evvel paraya çevrilmiş bulunan mahcuz malların bedeli, 138 ila 144 üncü maddeler hükümlerine göre haciz koyduran alacaklılara paylaştırılır. Artan kısım iflas masasına intikal eder.
YEDİNCİ BAP
İflasın Hukuki Neticeleri
1 - Borçlunun malları hakkında iflasın neticeleri
Madde 0187: İptal davasına tabi haklar
201 inci madde ile 277 den 284 üncüye kadar olan maddeler mucibince iptal davasına mevzu olabilecek bütün şeylerin masaya intikali için iflas idaresi lazımgelen davaları açar.
YEDİNCİ BAP
İflasın Hukuki Neticeleri
1 - Borçlunun malları hakkında iflasın neticeleri
Madde 0188: Bedelinin tahsili için verilmiş emre veya hamiline muharrer senetler
Sırf bedelini tahsil etmek için yahut tayin edilen ilerdeki bir tediyeye karşılık olarak müflise devredilmiş olan hamiline veya emre muharrer senetleri devredenler geriye istiyebilir.
YEDİNCİ BAP
İflasın Hukuki Neticeleri
1 - Borçlunun malları hakkında iflasın neticeleri
Madde 0189: Başkasına ait malın satış bedeli
Müflis başkasına ait bir malı satıp da iflasın açılmasından evvel parasını almamış ise mal sahibi, bu mal için yapılan masrafların masaya tesviyesi mukabilinde alıcıda olan alacağın kendisine temlikini yahut satılan şeyin bedeli masaya ödenmiş ise bu bedelin kendisine verilmesini istiyebilir.
YEDİNCİ BAP
İflasın Hukuki Neticeleri
1 - Borçlunun malları hakkında iflasın neticeleri
Madde 0190: Satıcının geri alma hakkı
Satıldığı ve gönderildiği halde iflasına hükmolunmazdan evvel müflisin eline geçmiyen mallar için masa tarafından bedeli verilmiş olmadıkça satıcı istirdat iddiasında bulunabilir.
(29.06.1956 tarih ve 6763 sayılı Kanunun 42 nci maddesiyle değişen şekli.) Bu mallar iflasın ilanından evvel taşıma senedi, konişmento, makbuz senedi, varant gibi emtiayı temsil eden bir senetle iyi niyet sahibi üçüncü bir şahsa satılmış veya rehnedilmiş olurlarsa artık geri alınamazlar.
YEDİNCİ BAP
İflasın Hukuki Neticeleri
1 - Borçlunun malları hakkında iflasın neticeleri
Madde 0191: Müflisin tasarrufa ehliyetsizliği ve poliçe ödenmesi hükümleri
Borçlunun iflas açıldıktan sonra masaya ait mallar üzerinde her türlü tasarrufu alacaklılara karşı hükümsüzdür.
İflas açılmadan evvel borçlu tarafından imza edilmiş emre muharrer bir senet veya üzerine keşide olunmuş bir poliçe iflasın ilanından evvel vadesinde müflis tarafından ödenmiş olursa iflastan haberdar olmıyan ve ödemenin reddi halinde üçüncü bir şahsa rücu hakkını kullanabilecek vaziyette bulunan hamilden ödenen meblağ geri alınamaz.
YEDİNCİ BAP
İflasın Hukuki Neticeleri
1 - Borçlunun malları hakkında iflasın neticeleri
Madde 0192: Müflise ödeme
İflasın açılmasından sonra müflis hiçbir ödeme kabul edemez. Müflise ödemede bulunan kimse müflisin alacaklılarına karşı ancak masaya giren para veya kıymet nispetinde borcundan kurtulur. Bununla beraber iflasın ilanından evvel müflise ödemede bulunan borçlu iflastan haberi yoksa borcundan kurtulur.
YEDİNCİ BAP
İflasın Hukuki Neticeleri
1 - Borçlunun malları hakkında iflasın neticeleri
Madde 0193: Takibin durması ve düşmesi
(18.02.1965 tarih ve 538 sayılı Kanunun 95 inci maddesiyle değişen şekli.) (1. Fıkranın: 09.11.1988 tarih ve 3494 sayılı Kanunun 39 uncu maddesiyle değişen şekli.) İflasın açılması, borçlu aleyhinde haciz yoluyla yapılan takiplerle teminat gösterilmesine ilişkin takipleri durdurur.
İflas kararının kesinleşmesi ile bu takipler düşer.
İflasın tasfiyesi müddetince müflise karşı birinci fıkradaki takiplerden hiçbiri yapılamaz.
(09.11.1988 tarih ve 3494 sayılı Kanunun 39 uncu maddesiyle eklenmiştir.) Rehnin paraya çevrilmesi yoluyla yapılan takiplere iflastan sonra da takip alacaklıları tarafından iflas masasına karşı devam edilir ve satış bedeli 151 inci maddeye göre rehinli alacaklılara paylaştırılır. Artan kısım iflas masasına intikal eder. Şu kadar ki, takip alacaklısı, iflastan önce başlamış olduğu rehnin paraya çevrilmesi yolu ile takipten vazgeçerek, rehnin 185 inci maddeye göre satılmasını isteyebilir.
YEDİNCİ BAP
İflasın Hukuki Neticeleri
1 - Borçlunun malları hakkında iflasın neticeleri
Madde 0194: Hukuk davalarının tatili
(1. Fıkranın: 09.11.1988 tarih ve 3494 sayılı Kanunun 40 ıncı maddesiyle değişen şekli.) Acele haller müstesna olmak üzere müflisin davacı ve davalı olduğu hukuk davaları durur ve ancak alacaklıların ikinci toplanmasından on gün sonra devam olunabilir. Bu hüküm şeref ve haysiyete tecavüzden, vücut üzerinde ika olunan zararlardan doğan tazminat davaları ile evlenme, ahvali şahsiye veya nafaka işlerine müteallik ihtilaflara, rehnin paraya çevrilmesi yoluyla takiplerle ilgili olarak açılmış olan hukuk davalarına tatbik olunmaz.
Dava durduğu müddetçe zamanaşımı ve hakkı düşüren müddetler işlemez.
YEDİNCİ BAP
İflasın Hukuki Neticeleri
II. Alacaklilarin Haklari Üzerine İflasin Tesirleri
Madde 0195: Müflisin borçlarının muacceliyet kesbetmesi
Borçlunun gayri menkul mallarının rehni suretiyle temin edilmiş olan alacaklar müstesna olmak üzere iflasın açılması müflisin borçlarını muaccel kılar. İflasın açıldığı güne kadar işlemiş faiz ile takip masrafları anaya zammolunur.
(09.11.1988 tarih ve 3494 sayılı Kanunun 41 inci maddesiyle değişen şekli.) Müflisin vadesi gelmemiş faizsiz borçlarından yıllık kanuni faiz hesabıyla iskonto yapılır.
YEDİNCİ BAP
İflasın Hukuki Neticeleri
II. Alacaklilarin Haklari Üzerine İflasin Tesirleri
Madde 0196: Faiz
(09.11.1988 tarih ve 3494 sayılı Kanunun 42 nci maddesiyle değişen şekli.) İflasın açılması ile birlikte, iflas masasına giren alacaklarda faiz işlemeye devam eder.
Rehinle temin edilmemiş alacaklarda ticari olmayan işlerdeki faiz oranı uygulanır.
Ancak, bu maddeye göre alacaklılara tahakkuk edecek faiz ödemeleri, 195 inci maddeye göre hesaplanan ana paralar ödendikten sonra bakiyesi üzerinden yapılır.
YEDİNCİ BAP
İflasın Hukuki Neticeleri
II. Alacaklilarin Haklari Üzerine İflasin Tesirleri
Madde 0197: Şarta muallak alacaklar
Alacaklı talikı bir şarta veya gayri muayyen bir vadeye muallak bulunan alacağını da kaydettirebilir. Fakat hissesini şartın tahakkukunda veya vadenin hulülünde alır.
Kaydı hayatla irat mukavelenamesinden doğan iddialarda Borçlar Kanununun 509 uncu maddesinin 3 üncü fıkrası hükmü caridir.
YEDİNCİ BAP
İflasın Hukuki Neticeleri
II. Alacaklilarin Haklari Üzerine İflasin Tesirleri
Madde 0198: Mevzuu para olmıyan alacakların paraya çevrilmesi
Mevzuu para olmıyan alacak ona muadil bir kıymette para alacağına çevrilir. Şu kadar ki iflas idaresi taahhüdün aynen ifasına deruhte edebilir. Bu takdirde alacaklı talep ederse iflas idaresi teminat gösterir.
Borçlar Kanununun 290 ncı maddesi hükümleri mahfuzdur.
YEDİNCİ BAP
İflasın Hukuki Neticeleri
II. Alacaklilarin Haklari Üzerine İflasin Tesirleri
Madde 0199: Tamam olmuş satışların ifası
İflasın açılmasından evvel borçluya bir mal satıp teslim eden satıcı fesih ve geri almak hakkını açıkça muhafaza etmiş olsa bile, akti feshedemez ve sattığını geri alamaz.
YEDİNCİ BAP
İflasın Hukuki Neticeleri
II. Alacaklilarin Haklari Üzerine İflasin Tesirleri
Madde 0200: Takas
Alacaklı alacağını müflisin kendinde olan alacağı ile takas edebilir. Aşağıdaki hallerde takas yapılamaz.
Müflisin borçlusu iflas açıldıktan sonra müflisin alacaklısı olursa;
Müflisin alacaklısı iflas açıldıktan sonra müflisin veya masanın borçlusu olursa;
Alacaklının alacağı hamile muharer bir senede müstenit ise.
(29.06.1956 tarh ve 6763 sayılı Kanunun 42 nci maddesiyle değişen şekli.) Anonim, limited ve kooperatif şirketlerin iflasları halinde esas mukavele gereğince verilmesi lazımgelen hisse senedi bedellerinin henüz ödenmemiş olan kısımları veya konması taahhüt edilen ve fakat konmamış olan sermayeler bu şirketlerin borçlariyle takas edilemez.
YEDİNCİ BAP
İflasın Hukuki Neticeleri
II. Alacaklilarin Haklari Üzerine İflasin Tesirleri
Madde 0201: Takasa itiraz
Müflisin borçlusu iflasın açılmasından evvel alacaklısının aciz halinde bulunduğunu bilerek masanın zararına kendisine veya üçüncü bir şahsa takas suretiyle bir menfaat temin etmek için müflise karşı bir alacak ihdas ederse bu takasa mahkemede itiraz olunabilir.
YEDİNCİ BAP
İflasın Hukuki Neticeleri
II. Alacaklilarin Haklari Üzerine İflasin Tesirleri
Madde 0202: Müflisin kefil olduğu borçlar
Müflisin kefil olduğu borçlar vadeleri gelmese bile masaya zimmet olarak kaydolunur.
Masa ödediği para nispetinde asıl ve müşterek borçluların alacaklıları yerine geçer (Borçlar Kanunu 496.) Asıl borçlunun veya müşterek borçlulardan birinin iflası halinde 203 ve 204 üncü maddeler tatbik olunur.
YEDİNCİ BAP
İflasın Hukuki Neticeleri
II. Alacaklilarin Haklari Üzerine İflasin Tesirleri
Madde 0203: Müşterek borçluların bir zamanda iflası
Bir borcu birlikte taahhüt edenlerin iflas muameleleri bir zamana tesadüf ederse alacaklı alacağının tamamını müflislerin her birinin masasından istiyebilir.
Toplanan hisseler alacak yekünundan fazla ise bu fazla müşterek borçlusuna karşı mükellef olduğu hisseden ziyade ödemede bulunmuş olan masalara intikal eder.
Ödedikleri hisselerin mecmuu alacak miktarını geçmedikçe masaların yekdiğerine rücu hakları yoktur.
YEDİNCİ BAP
İflasın Hukuki Neticeleri
II. Alacaklilarin Haklari Üzerine İflasin Tesirleri
Madde 0204: Müflisle birlikte borçlu tarafından borcun kısmen ödenmesi
Alacaklı müflisle birlikte borçlu olandan alacağının bir kısmını almış ise müşterek borçlunun müflise rücu hakkı olsun olmasın borcun tamamı masaya kaydolunur.
İflas masasına kaydolunmak hakkı alacaklının ve müşterek borçlunundur.
Alacaklı masaca yapılan taksimde alacağının tamamına düşen hisseden alacağını tamamlıyacak kadarını alır; geriye kalan paradan müşterek borçluya, rücu hakkı olduğu miktara düşen hisse verilir. Artan para da masaya kalır.
YEDİNCİ BAP
İflasın Hukuki Neticeleri
II. Alacaklilarin Haklari Üzerine İflasin Tesirleri
Madde 0205: Kollektif şirketin ve gayrimahdut mesuliyetli şeriklerin iflası
Bir kollektif şirket ile şeriklerden birisinin iflas muameleleri bir zamana tesadüf ederse şirketin alacaklıları bütün alacaklarını şerikin de masasına kaydettirirler; ancak şirket masasından alamadıkları miktarı müflis şerikin masasından istiyebilirler. Bu miktarın mütaaddit şerikler tarafından ödenmesi halinde 203 ve 204 üncü maddeler tatbik olunur. Şirket iflas etmeksizin şeriklerden birisi iflas ederse şirketin alacaklıları alacaklarının tamamıyle masaya kabul olunurlar. Müflis şerikin masası 202 nci maddede yazılı olduğu gibi şirket alacaklıları yerine geçer.
YEDİNCİ BAP
İflasın Hukuki Neticeleri
II. Alacaklilarin Haklari Üzerine İflasin Tesirleri
Madde 0206: Adi ve rehinli alacakların sırası
(1. Fıkra 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 5. Maddesi ile Değişmiştir.) Alacakları rehinli olan alacaklıların satış tutarı üzerinde rüçhan hakları vardır. Gümrük resmi ve akar vergisi gibi Devlet tekliflerinden muayyen eşya ve akardan alınması lazım gelen resim ve vergi, rehinli alacaklardan sonra gelir.
Bir alacak birden ziyade rehinle temin edilmiş ise satış tutarı borca mahsup edilirken her rehinin idare ve satış masrafı ve bu rehinlerden bir kısmı ile temin edilmiş başka alacaklar da varsa bunlar nazara alınıp paylaştırmada lazım gelen tenacübe riayet edilir.
Alacakları gayrimenkul rehniyle temin edilmiş olan alacaklıların sırası ve bu teminatın faiz ve teferruatına şümülü Kanunu Medeninin gayrimenkul rehnine müteallik hükümlerine göre tayin olunur.  (2.Cümle 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile Metinden Çıkarılmıştır.)
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 52 nci maddesiyle değişen şekli.) Teminatlı olup da rehinle karşılanmamış olan veya teminatsız bulunan alacaklar masa mallarının satış tutarından, aşağıdaki sıra ile verilmek üzere kaydolunur:
Birinci sıra:
İşçilerin, iş ilişkisine dayanan ve iflasın açılmasından önceki bir yıl içinde tahakkuk etmiş ihbar ve kıdem tazminatları dahil alacakları ile iflas nedeniyle iş ilişkisinin sona ermesi üzerine hak etmiş oldukları ihbar ve kıdem tazminatları,
İşverenlerin, işçiler için yardım sandıkları veya sair yardım teşkilatı kurulması veya bunların yaşatılması maksadıyla meydana gelmiş ve tüzel kişilik kazanmış bulunan tesislere veya derneklere olan borçları,
İflasın açılmasından önceki son bir yıl içinde tahakkuk etmiş olan ve nakden ifası gereken aile hukukundan doğan her türlü nafaka alacakları.
İkinci sıra:
Velayet ve vesayet nedeniyle malları borçlunun idaresine bırakılan kimselerin bu ilişki nedeniyle doğmuş olan tüm alacakları;
Ancak bu alacaklar, iflas, vesayet veya velayetin devam ettiği müddet yahut bunların bitmesini takip eden yıl içinde açılırsa imtiyazlı alacak olarak kabul olunur. Bir davanın veya takibin devam ettiği müddet hesaba katılmaz.
Üçüncü sıra:
Özel kanunlarında imtiyazlı olduğu belirtilen alacaklar.
Dördüncü sıra:
İmtiyazlı olmayan diğer bütün alacaklar.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 52 nci maddesiyle eklenmiştir.) Bir ve ikinci sıradaki müddetlerin hesaplanmasında aşağıdaki süreler hesaba katılmaz:
İflasın açılmasından önce mühlet de dahil olmak üzere geçirilen konkordato süresi.
İflasın ertelenmesi süresi.
Alacak hakkında açılmış olan davanın devam ettiği süre.
Terekenin iflas hükümlerine göre tasfiyesinde, ölüm tarihinden tasfiye kararı verilmesine kadar geçen süre.
(Fıkra 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile Eklenmiştir) Gemilerin paraya çevrilmesi hâlinde yapılacak sıra cetveli, bayrağına ve sicile kayıtlı olup olmadığına bakılmaksızın bütün gemiler için Türk Ticaret Kanununun 1389 ilâ 1397 nci maddesi hükümlerine göre düzenlenir.
YEDİNCİ BAP
İflasın Hukuki Neticeleri
II. Alacaklilarin Haklari Üzerine İflasin Tesirleri
Madde 0207: Sıralar arasındaki münasebet
Her sıranın alacaklıları aralarında müsavi hakka maliktirler.
Bir sıra evvelki alacaklılar alacaklarını tamamen almadıkça sonra gelen sıradakiler bir şey alamazlar.
SEKİZİNCİ BAP
İflasın Tasfiyesi
I - Masanın teşkili
Madde 0208: Defter tanzimi
İflasın açılması kendisine tebliğ olunur olunmaz iflas dairesi müflisin mallarının defterini tutmağa başlar ve muhafazaları için lazımgelen tedbirleri alır.
Başka bir kaza dahilinde bulunan mallar hakkında bu muamele ora iflas dairesi vesatatiyle yapılır.
(09.11.1988 tarih ve 3494 sayılı Kanunun 43 üncü maddesiyle eklenmiştir.) İflas dairesi iflas kararının kendisine tebliğinden itibaren en geç iki (1) ay içinde tasfiyenin adi veya basit şekilde yapılacağına karar vermek zorundadır.
(1) üç İbaresi 15.03.2018 Tarih ve 30361 Sayılı Resmi Gazetede Yayımlanan 7101 Sayılı Kanunun 6. Maddesi ile iki şeklinde değişmiştir.
SEKİZİNCİ BAP
İflasın Tasfiyesi
I - Masanın teşkili
Madde 0209: Müflisin vazifeleri
Müflis defter tutulurken bulunarak mallarını iflas dairesine göstermeğe ve emrine hazır bulundurmağa mecburdur.
Müflisi hazır bulundurmak mümkün olmazsa bu mecburiyet onunla bir arada yaşamış kimselerin reşit olanlarına düşer.
İflas dairesi bu mecburiyet kandilerine teveccüh eden kimselere kanunun hükmünü ihtar eder.
SEKİZİNCİ BAP
İflasın Tasfiyesi
I - Masanın teşkili
Madde 0210: Teminat tedbirleri
(Fıkra 15.03.2018 tarih ve 30361 sayılı Resmi Gazetede yayımlanan Kanunun 7. Maddesi ile Değişmiştir.) İflâs dairesi; müflisin mağazalarını, eşya depolarını, fabrikalarını, imalathanelerini ve üretime yönelik sair yerlerini, perakende satış dükkânlarını ve buna mümasil yerlerini, masa hakkında faydalı olacağı anlaşılırsa ilk alacaklılar toplanmasına kadar kontrolü altında idare eder; aksi takdirde bu yerleri kapatıp mühürler.
(Fıkra 15.03.2018 tarih ve 30361 sayılı Resmi Gazetede yayımlanan 7101 SayılıKanunun 7. Maddesi ile Yürürlükten Kaldırılmıştır.)
Daire, paraları, kıymetli evrakı, ticari ve ev idaresine ait defterleri ve sair her hangi ehemmiyeti haiz evrakı muhafaza altına alır.
Başka malları defter tutuluncıya kadar mühürler. Daire lüzum görürse defter tutulduktan sonra tekrar mühürler.
Daire müflisin kullandığı yerler haricinde bulunan eşyayı da muhafaza altına alır.
SEKİZİNCİ BAP
İflasın Tasfiyesi
I - Masanın teşkili
Madde 0211: Haczi caiz olmıyan eşya hakkında
Daire, 82 nci maddede sayılan malları deftere kaydetmekle beraber müflisin elinde bırakır.
SEKİZİNCİ BAP
İflasın Tasfiyesi
I - Masanın teşkili
Madde 0212: Üçüncü şahıslara ait mallar
Üçüncü şahısların mülkü olarak gösterilen yahut bunlar tarafından mülkiyeti iddia olunan mallar, bu cihetler de şerh verilerek deftere kaydolunur.
SEKİZİNCİ BAP
İflasın Tasfiyesi
I - Masanın teşkili
Madde 0213: Gayrimenkuller üzerinde üçüncü şahısların hakları
Müflisin gayrimenkulleri üzerinde sicilden anlaşılan üçüncü şahıslara ait haklar re sen deftere işaret olunur.
SEKİZİNCİ BAP
İflasın Tasfiyesi
I - Masanın teşkili
Madde 0214: Kıymet takdiri
Deftere geçirilen her malın kıymeti takdir olunur.
SEKİZİNCİ BAP
İflasın Tasfiyesi
I - Masanın teşkili
Madde 0215: Defterin müflis tarafından tanınması
Daire doğruluğu ve noksansızlığı hakkında beyanda bulunmak üzere tutulan defteri müflise gösterir.
Müflisin cevabı deftere yazılır ve kendisine imza ettirilir.
SEKİZİNCİ BAP
İflasın Tasfiyesi
I - Masanın teşkili
Madde 0216: Müflisin mükellefiyetleri
Kendisine ayrıca müsaade edilmiyen müflis tasfiyenin devamı müddetince iflas idaresinin emri altında bulunmakla mükelleftir ve icabında zabıta kuvvetleriyle getirilir. İflas idaresi müflise hususiyle emri altında tuttukça münasip miktarda muavenette bulunabilir.
SEKİZİNCİ BAP
İflasın Tasfiyesi
I - Masanın teşkili
Madde 0217: Tasfiyenin tatili
Masaya ait hiç bir mal bulunmazsa iflas dairesi tasfiyenin tatiline karar verir ve ilan eder. Bu ilanda alacaklılar tarafından otuz gün içinde iflasa mütaallik muamelelerin tatbikına devam edilmesi istenilerek masrafı peşin verilmediği takdirde iflasın kapatılacağı yazılır.
SEKİZİNCİ BAP
İflasın Tasfiyesi
II. Alacaklilari Davet
Madde 0218: Basit tasfiye
İflas dairesince defteri tutulan mallar bedelinin tasfiye masraflarını koruyamıyacağı anlaşılırsa basit tasfiye usulü tatbik olunur.
Bu takdirde iflas dairesi, alacaklıları yirmi günden az ve iki aydan çok olmamak üzere tayin edilecek müddet içinde alacaklarını ve iddialarını bildirmeğe ilanla davet eder. Bu müddet içinde alacaklılardan biri masrafları peşin vermek suretiyle tasfiyenin adi şekilde yapılmasını isteyebilir.
Basit tasfiyede iflas dairesi alacaklıların menfaatlerine muvafık surette malları paraya çevirir ve başka merasime mahal kalmaksızın alacakları tahkik ve sıralarını tayin ederek bedellerini dağıtır.
Tasfiyenin kapandığı ilan olunur.
SEKİZİNCİ BAP
İflasın Tasfiyesi
II. Alacaklilari Davet
Madde 0219: Adi tasfiye ve iflasın açılmasının ilanı
(1. Fıkranın: 09.11.1988 tarih ve 3494 sayılı Kanunun 44 üncü maddesiyle değişen şekli.) Tasfiye adi şekilde yapılacak ise, iflas dairesi 208 inci maddeye göre vereceği karar tarihinden itibaren en geç on gün içerisinde keyfiyeti 166 ncı maddenin ikinci fıkrasındaki usulle ilan eder. Bu maddedeki sürelerin hesabında son ilan tarihi esas alınır.
İlanda:
Müflisin hüviyeti, ikametgahı ve iflasın açıldığı tarih;
Alacaklılara ve istihkak iddiasında bulunanlara alacaklarını ve istihkaklarını ilandan bir ay içinde kaydettirmeleri ve delillerinin (senetler ve defterler hulasaları v.s.) asıl veya musaddak suretlerini tevdi eylemeleri, (pek uzak yerlerde veya yabancı memleketlerde ikamet eden alacaklılar için müddet uzatılabilir.)
Hilafına haraket cezai mes uliyeti müstelzim olmak üzere müflisin borçlularının aynı müddet içinde kendilerini ve borçlarını bildirmeleri;
Müflisin mallarını her ne sıfatla olursa olsun ellerinde bulunduranların o mallar üzerindeki hakları mahfuz kalmak şartiyle bunları aynı müddet içinde daire emrine tevdi etmeleri ve etmezlerse makbul mazeretleri bulunmadıkça cezai mes uliyete uğrayacakları ve rüçhan haklarından mahrum kalacakları;
İlandan nihayet on gün içinde toplanmak üzere alacaklıların ilk içtimaa gelmeleri ve müflis ile müşterek borçlu olanlar ve kefillerinin ve borcu tekeffül eden sair kimselerin toplanmada bulunmağa hakları olduğu yazılır.
SEKİZİNCİ BAP
İflasın Tasfiyesi
II. Alacaklilari Davet
Madde 0220: Reddedilen miraslarda alacaklıları davet
(03.07.1940 tarih ve 3890 sayılı Kanunun 1 inci maddesiyle değişen şekli.) Reddedilen bir mirasın tasfiyesi lazım geldikte miras hükümleri mucibince evvelce alacaklılar davet edilmiş ise yukarıdaki maddeye göre kayıt müddeti on güne indirilir. Evvelce alacaklarını kayıt ettirenler için yeniden müracaata lüzum yoktur.
SEKİZİNCİ BAP
İflasın Tasfiyesi
III - Masanin İdaresi
Madde 0221: İlk alacaklılar toplanması
(09.11.1988 tarih ve 3494 sayılı Kanunun 45 inci maddesiyle değişen şekli.) İlk alacaklılar toplantısına iflas müdürü veya yardımcılarından biri başkanlık eder. Müdür, alacaklı oldukları tercihan ellerinde noter veya ipotek senedi gibi resmi senetle yahut 68/b ve 150/ı maddelerinde belirtilen belgelerle sabit olan kişilerden bir veya iki alacaklı veya mümesilleriyle birlikte bir büro teşkil eder.
Kendileri veya mümessilleri bulunan alacaklılar, malum alacaklar tutarının en az dörtte birini temsil etmesi halinde toplantı nisabı hasıl olur. Toplantıda bulunanlar beş kişiden az ise bunların, alacak tutarının yarısına sahip olması şarttır.
Kararlar, alacak tutarı ekseriyeti ile alınır.
Reylerin muteber olup olmayacağı hakkındaki ihtilafı büro halleder. Büronun işlemlerine karşı ilgililer toplantı tarihinden itibaren yedi gün içinde tetkik mercine şikayette bulunabilirler. Şikayet sebebinin yerinde görülmesi ancak karar ekseriyetinin bozulması halinde nazara alınır. Aksi takdirde şikayet red olunur.
SEKİZİNCİ BAP
İflasın Tasfiyesi
III - Masanin İdaresi
Madde 0222: Toplantı veya karar nisabının oluşmaması
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 53 üncü maddesiyle başlığı ile birlikte değişen şekli.) Alacaklılar toplanması mümkün olmazsa veya karar nisabı oluşmazsa durum tespit olunur. Bu halde daire, ikinci alacaklılar toplanmasına kadar masayı idare eder ve tasfiyeye başlar.
SEKİZİNCİ BAP
İflasın Tasfiyesi
III - Masanin İdaresi
Madde 0223: İflas idaresi ve iflas dairesinin vazifeleri
(06.06.1985 tarih ve 3222 sayılı Kanunun 26 ncı maddesiyle değişen şekli.) İflas idaresi üç kişiden oluşur. Toplanan alacaklıların yapacağı seçimde, bu sayının iki katı, bu konuda yeterli bilgi ve tecrübeye sahip kişi aday gösterilir. Bu adaylardan dört adedi alacak tutarına göre ekseriyeti teşkil edenlerce, iki adedi ise alacaklılar sayısı itibariyle ekseriyeti teşkil edenlerce seçilir ve icra tetkik merciine bildirilir. İcra tetkik mercii, iflas idaresini teşkil edecek üç kişiden ikisini alacak ekseriyetine sahip olanların gösterdiği dört aday, birini ise alacaklı ekseriyetinin gösterdiği iki aday arasından seçer.
Tasfiye, iflas dairesince, yukarıdaki fıkraya göre teşkil edilen iflas idaresine havale olunur.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 54 üncü maddesiyle değişen şekli.) İflas idaresi toplantıları, idare memurlarının veya herhangi bir alacaklının gündem belirlemek suretiyle yapacağı talep üzerine iflas dairesi müdürünün toplantı gününden en az yedi gün önce göndereceği çağrı üzerine yapılır. İflas idaresi, kararlarını çoğunlukla alır; ancak toplantıya her üç iflas idare memurunun da katılmaması halinde iflas dairesi müdürü iflas idaresinin görevini yüklenir ve iflas idaresi adına tek başına karar alır. Toplantıya iflas idaresi memurlarından birinin veya ikisinin iştiraki halinde iflas dairesi müdürü de bu toplantıya katılır. Karar alınamaması halinde iflas dairesi müdürünün oyu doğrultusunda işlem yapılır. İflas masasına alacaklı olarak müracaat eden alacaklılar, tebligata elverişli adres göstermek ve Adalet Bakanlığınca çıkarılacak tarifede gösterilecek yazı ve tebliğ masrafları için avans vermek suretiyle iflas idaresince alınacak kararların kendilerine tebliğini isteyebilirler. Bu muameleyi yaptırmış alacaklılar hakkında iflas idare memurunun kararlarına karşı kanun yolları kendilerine tebliğ tarihinden itibaren işlemeye başlar.
İflas idaresine, Adalet Bakanlığınca hazırlanan ve iki yılda bir yenilenen ücret tarifesine göre ücret ödenir.
İflas idaresi iflas dairesinin murakabesi altındadır. Bu halde iflas dairesi aşağıdaki görevleri yerine getirir:
Alacaklılar toplantısının kararlarına, alacaklıların menfaatine uygun görmediği bütün tedbirlere ve idarece kabul edilen alacaklar ile istihkak iddialarının kabulüne dair olan kararlardan kanuna ve hadiseye uygun görmediklerine yedi gün içinde tetkik merciine müracaatla itiraz etmek.
İflası idare edenlerin ücretleriyle masrafları da dahil olmak üzere hesap pusulalarını merciin tasdikine arz etmek.
(Fıkra 19.06.2021 tarih ve 31516 sayılı Resmi Gazetede yayımlanan 7327 Sayılı Kanunun 1. Maddesi ile Eklenmiştir) İflâs idare memurları, bilirkişilik bölge kurulları tarafından oluşturulan iflâs idare memurları listesinden seçilir. Bu şekilde seçilen iflâs idare memurlarından birinin yeminli mali müşavir veya serbest muhasebeci mali müşavir, birinin ise hukukçu olması zorunludur. Listeye kayıt için, Adalet Bakanlığı tarafından izin verilen kurumlardan alınacak eğitimin tamamlanmış olması şarttır. Listede görevlendirilecek memurun bulunmaması hâlinde liste dışından görevlendirme yapılır ve bu durum bölge kuruluna bildirilir. Bir iflâs idare memuru, eş zamanlı olarak beşten fazla dosyada görev alamaz. İflâs idare memurlarının nitelikleri, denetimi, eğitimi, eğitim verecek kurumlar ve eğitimden muaf tutulacaklar ile bu maddenin uygulanmasına ilişkin diğer hususlar Adalet Bakanlığınca yürürlüğe konulan yönetmelikte belirlenir.
SEKİZİNCİ BAP
İflasın Tasfiyesi
III - Masanin İdaresi
Madde 0224: Toplanmada verilen kararlar
(Fıkra 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 8. Maddesi ile Değişmiştir.) Alacaklılar toplanması, bilhassa müflisin sanat veya ticaretinin devamı, fabrikaları, imalathaneleri ve üretime yönelik sair yerleriyle mağazalarının, eşya depolarının, perakende satış dükkânlarının faaliyetlerine devam edip etmemesi, muallak davalar ve pazarlıkla satışlar hakkında müstacel kararlar verebilir.
Müflis bir konkordato teklif ederse alacaklılar tasfiyeyi tatil edebilirler.
SEKİZİNCİ BAP
İflasın Tasfiyesi
III - Masanin İdaresi
Madde 0225: Kararlar aleyhine müracaat
(03.07.1940 tarih ve 3890 sayılı Kanunun 1 inci maddesiyle değişen şekli.) Alacaklılar toplanmasının kararlarından dolayı her alacaklı tarafından yedi gün içinde tetkik merciine şikayet olunabilir. Merci iflas Dairesinin mütalaasını aldıktan ve icabında şikayet edeni ve dinlenmelerini istiyen alacaklıları da dinledikten sonra kısa bir zamanda kararını verir.
SEKİZİNCİ BAP
İflasın Tasfiyesi
III - Masanin İdaresi
Madde 0226: İflas idaresinin vazifesi
Masanın kanuni mümessili iflas idaresidir. İdare masanın menfaatlerini gözetmek ve tasfiyeyi yapmakla mükelleftir.
(06.06.1985 tarih ve 3222 sayılı Kanunun 27 nci maddesiyle değişmeden önceki şekli.) İdare, ikimilyar (1) liraya kadar olan alacaklardan doğrudan doğruya, daha ziyade alacaklardan alacaklılar toplanmasının vereceği yetkiyle sulh olabilir ve tahkim yapabilir.
(1) Bu kısımda yer alan ikiyüzbin ibaresi; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 55 inci maddesiyle metinde görüldüğü şekilde değiştirilmiştir.
SEKİZİNCİ BAP
İflasın Tasfiyesi
III - Masanin İdaresi
Madde 0227: İflas idaresinin vazife ve mes uliyeti
(06.06.1985 tarih ve 3222 sayılı Kanunun 28 inci maddesiyle değişen şekli.) 8 inci maddenin bir ve ikinci fıkraları ve 9, 11, 16 ve 359 uncu maddelerin icra dairelerine ait hükümleri iflas idaresi hakkında da uygulanır.(Cümle 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 9. Maddesi ile Eklenmiştir) İflâs idaresi, iflâs masasına kabul edilen alacaklılara, talepleri hâlinde iflâs tasfiyesinin seyri ile müteakip işlemlerin planı ve takvimi hakkında bilgi vermekle yükümlüdür.
(09.11.1988 tarih ve 3494 sayılı Kanunun 46 ncı maddesiyle eklenmiştir.) (18.03.2005 tarih ve 25759 sayılı Resmi Gazete de yayımlanan 5311 sayılı Kanunun 28 inci maddesiyle, 01.06.2005 tarihinden geçerli olarak yürürlükten kaldırılmıştır.)
İcra tetkik mercii, iflas idaresi üzerinde gözetim yetkisine sahip olup gerektiğinde iflas idaresini teşkil edenlerin görevine son verebilir. Tetkik mercii, görevine son verilen veya istifa edenin yerine, önceki adaylar arasından 223 üncü maddedeki esaslar dairesinde yenisini seçer.
İflas idaresini teşkil edenler kusurlarından ileri gelen zarardan sorumludurlar. Bu davalara adliye mahkemelerinde bakılır.
İflas idaresini teşkil edenler Türk Ceza Kanununun uygulanmasında memur sayılırlar.
SEKİZİNCİ BAP
İflasın Tasfiyesi
III - Masanin İdaresi
Madde 0228: Üçüncü şahısların istihkak iddiaları
(18.02.1965 tarih ve 538 sayılı Kanunun 96 ncı maddesiyle değişen şekli.) Üçüncü şahıslar tarafından istihkak iddiasında bulunulan eşyanın kendilerine verilip verilmiyeceğini iflas idaresi kararlaştırır.
İflas idaresi; istihkak iddiasını reddederse, üçüncü şahsa tetkik merciinde istihkak davası açması için yedi günlük bir mühlet tayin ve tebliğ eder. Bu mühleti geçiren üçüncü şahıs, masaya karşı istihkak iddiasından vazgeçmiş sayılır.
İstihkak davasına, genel hükümler dairesinde ve basit yargılama usulüne göre bakılır.
Tetkik mercii, icabında istihkak davacısından masanın muhtemel zararına karşı teminat istiyebilir.
SEKİZİNCİ BAP
İflasın Tasfiyesi
III - Masanin İdaresi
Madde 0229: Masa alacaklarının tahsili, müstacel satış
İflas idaresi, masanın vadesi gelmiş alacaklarını tahsil ve lüzumunda takip veya dava eder.
Kıymeti düşecek yahut muhafazası masraflı olacak şeyler geciktirilmeksizin satılır. Borsa veya piyasada fiyatı bulunan esham ve eşya derhal paraya çevrilebilir. Sair mallar ancak ikinci alacaklılar toplanmasından sonra satılır.
Üzerinde rehin hakkı bulunan mallar 185 inci madde hükmüne tabidir.
SEKİZİNCİ BAP
İflasın Tasfiyesi
IV. Alacaklarin Tahkiki Ve Siralarin Tayini
Madde 0230: İddia edilen alacakların tetkiki
İdare, alacak ve istihkak iddialarının kaydı için tayin olunan müddet bittikten sonra iddiaları tahkik ve tetkik eder. Müflisi bulundurmak mümkünse her iddia hakkında ne diyeceğini sorar ve icabına göre kabul veya ret kararı verir.
SEKİZİNCİ BAP
İflasın Tasfiyesi
IV. Alacaklarin Tahkiki Ve Siralarin Tayini
Madde 0231: Tapu sicilline yazılı alacaklar
Tapu sicilline yazılı olan alacaklar; kayıt için müracaat edilmemiş olsa bile işliyen faizle kabul olunurlar.
SEKİZİNCİ BAP
İflasın Tasfiyesi
IV. Alacaklarin Tahkiki Ve Siralarin Tayini
Madde 0232: Alacaklılar sıra cetvelinin müddet ve şekli
(Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 10. Maddesi ile Değişmiştir.)
Alacakların kaydı için muayyen müracaat müddeti geçtikten sonra ve iflâs idaresinin seçilmesinden itibaren en geç iki ay içinde iflâs idaresi tarafından 206 ncı ve 207 nci maddelerde yazılı hükümlere göre alacaklıların sırasını gösteren bir cetvel yapılır ve iflâs dairesine bırakılır. Zorunlu hâllerde iki ayın hitamından önce iflâs idaresinin icra mahkemesine başvurması hâlinde icra mahkemesi bir defaya mahsus olmak üzere bu süreyi en çok iki ay daha uzatabilir. Süresi içinde sıra cetvelinin verilmemesi hâlinde iflâs dairesinin durumu icra mahkemesine intikal ettirmesi üzerine iflâs idaresi üyelerinin vazifesine son verilir ve sebketmiş hizmetleri için kendilerine bir ücret tahakkuk ettirilmez. Mahkeme ayrıca bu üyelerin bir yıldan az olmamak ve üç yılı geçmemek kaydıyla herhangi bir iflâs idaresinde görev almalarını yasaklayabilir, bu karar kesindir.
SEKİZİNCİ BAP
İflasın Tasfiyesi
IV. Alacaklarin Tahkiki Ve Siralarin Tayini
Madde 0233: Reddedilen alacaklar
(09.11.1988 tarih ve 3494 sayılı Kanunun 48 inci maddesiyle değişen şekli.) Sıra cetvelinde kabul edilmeyen alacaklar red sebepleri ile birlikte gösterilir. Ancak, iflas idaresi ipotekle temin edilmiş alacakla ilgili olarak bunu doğuran sebep veya ipotek limiti miktarı bakımından red kararı vermeyip, kabul etmediği ikinci alacaklılar toplantısına bildirir. İpoteğin iptali veya miktarının tenzili iddiasını takip hakkı, isteyen alacaklıya 245 inci madde hükmü çerçevesinde devrolunur.
SEKİZİNCİ BAP
İflasın Tasfiyesi
IV. Alacaklarin Tahkiki Ve Siralarin Tayini
Madde 0234: Alacaklılar sıra cetveli, ilan ve ihbar
(1. Fıkranın: 06.06.1985 tarih ve 3222 sayılı Kanunun 29 uncu maddesiyle değişen şekli.) İflas idaresi sıra cetvelini iflas dairesine verir ve alacaklıları 166 ncı maddenin 2 nci fıkrasındaki usule göre ilan yoluyla haberdar eder.
İddialarının tamamı veya bir kısmı reddedilen yahut iddia ettikleri sıraya kabul edilmiyen alacaklılara doğrudan doğruya haber verilir.
SEKİZİNCİ BAP
İflasın Tasfiyesi
IV. Alacaklarin Tahkiki Ve Siralarin Tayini
Madde 0235: Sıra cetveline itiraz ve neticeleri
(18.02.1965 tarih ve 538 sayılı Kanunun 97 nci maddesiyle değişen şekli.) (1. Fıkranın: 09.11.1988 tarih ve 3494 sayılı Kanunun 49 uncu maddesiyle değişen şekli.) Sıra cetveline itiraz edenler, cetvelin ilanından itibaren onbeş gün içinde iflasa karar verilen yerdeki ticaret mahkemesine dava açmaya mecburdurlar. 223 üncü maddenin üçüncü fıkrası hükmü mahfuzdur. Bu davaya bakan mahkeme, davacının isteği halinde ikinci alacaklılar toplantısına katılıp katılmaması ve ne nisbette katılması gerektiği konusunda 302 nci maddenin altıncı fıkrasına (1) kıyasen onbeş gün zarfında karar verir.
İtiraz eden, talebinin haksız olarak ret veya tenzil edildiğini iddia ederse dava masaya karşı açılır. Muteriz başkasının kabul edilen alacağına veya ona verilen sıraya itiraz ediyorsa davasını o alacaklı aleyhine açar.
Bir alacağın terkini hakkında açılan dava kazanılırsa, bu alacağa tahsis edilen hisse dava masrafları da dahil olduğu halde sıraya bakılmaksızın alacağı nisbetinde itiraz edene verilir ve artanı da diğer alacaklılara sıra cetveline göre dağıtılır. Dava basit yargılama usulü ile görülür.
Ancak, itiraz alacağın esas veya miktarına taallük etmeyip yalnız sıraya dair ise şikayet yoliyle tetkik merciine arz olunur.
(1) 297 nci maddenin son fıkrasına İbaresi 15.03.2018 Tarih ve 30361 Sayılı Resmi Gazetede Yayımlanan 7101 Sayılı Kanunun 11. Maddesi ile 302 nci maddenin altıncı fıkrasına şeklinde değişmiştir.
SEKİZİNCİ BAP
İflasın Tasfiyesi
IV. Alacaklarin Tahkiki Ve Siralarin Tayini
Madde 0236: Geç kalan müracaatlar
Vaktinde deftere kaydettirilmiyen alacaklar iflasın kapanmasına kadar kabul olunur.
Geç kalmadan ileri gelen masraflar alacaklıya aittir. Alacaklı bu masrafları peşin vermeğe cebrolunabilir.
Müracaattan evvel kararlaştırılmış paylaşmıya alacaklının iştirak hakkı yoktur.
İflas idaresi alacağı kabul ederse alacaklılar sıra cetvelini düzeltir ve bunu ilan ile alacaklılara bildirir.
235 inci madde hükmü burada da caridir.
SEKİZİNCİ BAP
İflasın Tasfiyesi
V. Masanin Tasfiyesi
Madde 0237: İkinci alacaklılar toplanması
(1. Fıkranın: 09.11.1988 tarih ve 3494 sayılı Kanunun 50 nci maddesiyle değişen şekli.) İflas idaresi, alacakların tespit işini yaptıktan sonra, 232 nci maddedeki sürenin bitiminde alacakları tamamen veya kısmen idarece kabul edilen alacaklılar ile sıra cetveline kayıt davası açmış alacaklılardan 235 inci maddeye göre katılmalarına karar verilmiş olanları da ikinci toplantıya ilanla davet eder.
İlan, en az yirmi gün evvel yapılır ve ilanın birer nüshası alacaklılara gönderilir.
Konkordato teklifi hakkında müzakere cereyan edecekse davette bu cihet de bildirilmelidir.
Toplanmıya iflas memuru veya muavini reislik eder. 221 inci maddenin 2 ve 3 üncü fıkraları burada da caridir.
SEKİZİNCİ BAP
İflasın Tasfiyesi
V. Masanin Tasfiyesi
Madde 0238: İkinci alacaklılar toplanmasının yetkisi
İflas idaresi tasfiyenin cereyanı şekline ve alacaklarla borçların vaziyetine dair alacaklılar toplanmasına mufassal bir rapor verir.
Alacaklılar toplanması iflas idaresini vazifelerinde bırakmak isterse bu hususta ve masanın menfaati için zaruri gördüğü diğer hususlarda icap eden kararları verir.
SEKİZİNCİ BAP
İflasın Tasfiyesi
V. Masanin Tasfiyesi
Madde 0239: Toplantı ve karar nisabının oluşmaması
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 56 ncı maddesiyle başlığı ile birlikte değişen şekli.) Alacaklıların toplanması mümkün olmazsa veya karar nisabı oluşmazsa durum tespit olunur. Bu halde iflas idaresi tasfiye kapanıncaya kadar işe devam eder.
SEKİZİNCİ BAP
İflasın Tasfiyesi
V. Masanin Tasfiyesi
Madde 0240: Yeniden alacaklılar toplanması
(06.06.1985 tarih ve 3222 sayılı Kanunun 30 uncu maddesiyle değişen şekli.) Alacaklıların ekseriyeti ister yahut iflas idaresi lüzumuna kani olursa yeniden alacaklılar toplanması için davet yapılabilir. Yeniden alacaklılar toplantısının gündemindeki konular hakkında alacaklıların oyu, kendilerinin bilinen adreslerine taahhütlü bir mektupla yazılacak davet üzerine ve imzası noterlikçe tasdikli cevap yazısı ile elde edilebilir.
Nisap hakkında 221 inci madde hükümleri uygulanır.
SEKİZİNCİ BAP
İflasın Tasfiyesi
V. Masanin Tasfiyesi
Madde 0241: Malların paraya çevrilmesi usulü
Masaya ait mallar iflas idaresi marifetiyle açık artırma yahut alacaklılar karar verirlerse pazarlık suretiyle satılır.
Üzerlerinde rehin hakkı bulunan eşya ancak rehin sahibi alacaklıların da muvafakati halinde pazarlık suretiyle satılabilir.
(3. Fıkra 19.06.2021 tarih ve 31516 sayılı Resmi Gazetede yayımlanan 7327 Sayılı Kanunun 2. Maddesi ile Değişmiştir.) Ticari ve ekonomik bütünlük arz eden ya da bir bütün hâlinde satıldığı takdirde daha yüksek gelir elde edileceği anlaşılan mal ve haklar ile bu mal ve hakları bünyesinde bulunduran işletmeler bir bütün olarak satılır. Satışta işletmenin devamlılığı ve ekonomiye olan katkısı gözetilir. Bu hâlde taşınmazın paraya çevrilmesi hükümleri uygulanır. Bir bütün olarak satış gerçekleşmezse mal ve haklar ayrı ayrı satılır. Bu fıkranın uygulanmasına ilişkin usul ve esaslar Adalet Bakanlığı tarafından çıkarılan yönetmelikte düzenlenir.
SEKİZİNCİ BAP
İflasın Tasfiyesi
V. Masanin Tasfiyesi
Madde 0242: Artırmanın ilanı
(Fıkra 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 30. Maddesi ile Değişmiştir.) Artırma ilanı ve hazırlık tedbirleri 126 ncı madde hükmü uyarınca yapılır.
İpotek alacaklısına ilandan bir nüsha verilir ve kendisine tahmin edilen bedel bildirilir.
SEKİZİNCİ BAP
İflasın Tasfiyesi
V. Masanin Tasfiyesi
Madde 0243: Artırma ve İhale
İflas idaresi tarafından artırma ile satılacak menkul ve gayrimenkul malların ihalesi 115 ve 129 uncu maddelerin 185 inci maddeye muhalif olmıyan hükümlerine göre yapılır.
Menkul satışlarında 242 nci madde(1) hükmü tatbik olunur.
(1) 05.07.2012 tarih ve 28344 Sayılı Resmi Gazetede Yayınlanan 6352 Sayılı Kanunun 37. Maddesi ile ikinci fıkrasında yer alan 116 ve 242 nci maddeler ibaresi 242 nci madde şeklinde değiştirilmiştir.
SEKİZİNCİ BAP
İflasın Tasfiyesi
V. Masanin Tasfiyesi
Madde 0244: Artırma suretiyle satışın şartları
(18.02.1965 tarih ve 538 sayılı Kanunun 98 inci maddesiyle değişen şekli.) 111/b, (1) 117, 118, 124, 125, 130, 131, 133, (1) 134 ve 135 inci maddeler burada da uygulanır. İcra dairesine ait vazifeler iflas idaresi tarafından görülür.
(1) 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 31. Maddesi ile birinci fıkrasına 117 ibaresinden önce gelmek üzere 111/b, ibaresi eklenmiş ve fıkrada yer alan 133, ibaresi madde metninden çıkarılmıştır.
SEKİZİNCİ BAP
İflasın Tasfiyesi
V. Masanin Tasfiyesi
Madde 0245: Münazaalı hakların talep eden alacaklılara temliki
Alacaklıların masa tarafından neticelendirilmesine lüzum görmedikleri bir iddianın takibi hakkı istiyen alacaklıya devrolunur. Hasıl olan neticeden masraflar çıkarıldıktan sonra devralanın alacağı verilir ve artanı masaya yatırılır.
SEKİZİNCİ BAP
İflasın Tasfiyesi
V. Masanin Tasfiyesi
Madde 0246: Aile yurtları
Aile yurtları hakkındaki Kanunu Medeni hükümleri mahfuzdur.
SEKİZİNCİ BAP
İflasın Tasfiyesi
VI. Paralarin Paylaştlrllması
Madde 0247: Pay cetveli ve son hesap
Satılan malların bedeli tahsil edilip alacaklıların sıra cetveli katileşince iflas idaresi paraların pay cetvelini ve son hesabını yapar.
SEKİZİNCİ BAP
İflasın Tasfiyesi
VI. Paralarin Paylaştlrllması
Madde 0248: İflas masrafları ve masanın borçları
İflasın açılmasından ve tasfiyeden doğan masraflar önce çıkarılır. Rehinlerin bedelinden yalnız rehinin muhafaza ve paraya çevrilmesi masrafları çıkarılır.
SEKİZİNCİ BAP
İflasın Tasfiyesi
VI. Paralarin Paylaştlrllması
Madde 0249: Pay cetvelinin iflas dairesine bırakılması
Pay cetveli ve son hesap iflas dairesine bırakılır ve orada on gün kalır.
İflas idaresince bırakılma keyfiyeti ve payının miktarı her alacaklıya bildirilir.
SEKİZİNCİ BAP
İflasın Tasfiyesi
VI. Paralarin Paylaştlrllması
Madde 0250: Dağıtma
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 57 nci maddesiyle değişen şekli.) Dağıtıma yukarıdaki maddede yazılı bırakılma müddeti bittikten sonra başlanır. Şikayet vaki olmuşsa, dağıtım bu şikayet üzerine verilecek kararın dağıtıma etkili olabileceği oranda ertelenebilir. 144 üncü madde hükümleri burada da uygulanır. Taliki bir şarta veya belirli olmayan bir vadeye bağlı alacaklar için ayrılan paylar hakkında 9 uncu madde hükümleri uygulanır.
SEKİZİNCİ BAP
İflasın Tasfiyesi
VI. Paralarin Paylaştlrllması
Madde 0251: Borç ödemeden aciz vesikası
(18.02.1965 tarih ve 538 sayılı Kanunun 99 uncu maddesiyle değişen şekli.) İdare, paraları dağıtırken alacağının tamamını alamamış olan her alacaklıya ödenmemiş miktar için aciz vesikası verir. Vesikada müflisin alacağı kabul veya reddettiği yazılır. Kabul halinde vesika 68 inci maddenin 1 inci fıkrasında yazılı senet mahiyetinde olur.
196 ncı madde hükmü saklı kalmak kaydıyla, aciz vesikası 143 üncü maddede yazılı olan hukuki sonuçları doğurur. (1) Fakat, müflis yeni mal iktisap etmedikçe hakkında yeniden takip talebinde bulunulamaz. Müflis, bu yeni takip üzerine kendisine gönderilen ödeme emrine yeni mal iktisap etmediği yolunda itiraz ederse, ihtilaf tetkik merciinde genel hükümler ve basit yargılama usulüne göre karara bağlanır. (30.07.2003 tarih ve 25184 sayılı Resmi Gazete de yayımlanan 4949 sayılı Kanunun 58 inci maddesiyle eklenen cümle.) Müflise yeni mal iktisap etmediği itirazında bulunma imkanını sağlamak niyetiyle üçüncü kişinin hak sahibi kılındığı ama müflisin fiilen tasarruf ettiği mallar, üçüncü kişi bu durumu biliyor veya bilmesi gerekiyorsa, yeni mal sayılır.
(1) (Bu kısımda yer alan Aciz vesikası 143 üncü maddede yazılı olan hakları verir. cümlesi; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 58 inci maddesiyle metinde görüldüğü şekilde değiştirilmiştir.)
SEKİZİNCİ BAP
İflasın Tasfiyesi
VI. Paralarin Paylaştlrllması
Madde 0252: Muvakkat dağıtmalar
İtiraz müddetinin bitmesinden sonra muvakkat dağıtmalar yapılabilir.
İtiraz üzerine mahkemece henüz intaç edilmemiş bulunan ihtilaflı alacaklar için pay ayrılıp 250 nci madde hükmü dairesinde muhafaza edilir.
SEKİZİNCİ BAP
İflasın Tasfiyesi
VI. Paralarin Paylaştlrllması
Madde 0253: Kaydettirilmemiş alacaklar
Evvelce kaydedilmemesinden dolayı tasfiyeye girmemiş olan alacaklara aciz vesikası verilen alacaklar hakkındaki hükümler tatbik olunur.
SEKİZİNCİ BAP
İflasın Tasfiyesi
MADDENİN YÜRÜRLÜĞE GİRMEMİŞ DEĞİŞİKLİĞİ MEVCUT ! GÖRMEK İÇİN TIKLAYINIZ
VII. İflasın Kapanması
Madde 0254: Nihai rapor ve kapanma kararı
Paralar dağıtıldıktan sonra idare iflasa hükmeden mahkemeye son bir rapor verir.
Mahkeme iflasın idaresinde hata ve noksan görürse tetkik merciine bundan haber verir.
Mahkeme, tasfiyenin bittiğini anladıktan sonra kapanma kararı verir.
(18.03.2005 tarih ve 25759 sayılı Resmi Gazete de yayımlanan 5311 sayılı Kanunun 15 inci maddesiyle eklenmiştir. Yürürlük: 01.06.2005) İflasın kapanması hakkında verilen hükme karşı tebliğ tarihinden itibaren on gün içinde istinaf yoluna başvurulabilir. Bölge adliye mahkemesi kararına karşı tebliğ tarihinden itibaren on gün içinde temyiz yoluna başvurulabilir. İstinaf ve temyiz incelemeleri, Hukuk Usulü Muhakemeleri Kanunu hükümlerine göre yapılır.
İflas dairesi kapanmayı ilan eder.
SEKİZİNCİ BAP
İflasın Tasfiyesi
VII. İflasın Kapanması
Madde 0255: İflas kapandıktan sonra
İflas kapandıktan sonra tasfiyeden hariç kalmış bir mal bulunduğu haber alınırsa iflas dairesi o mala vaziyed edip sattıktan sonra başka bir merasime hacet kalmaksızın bedelini eksik alan alacaklılara sıralarına göre dağıtılır.
Evvelce bankaya yatırılmış olupta tasarrufu kabil bir hale gelen paralar hakkında da hüküm böyledir.
Şüpheli bir hak mevzuubahis oldukta iflas dairesi alacaklılara keyfiyeti ilan eder yahut mektupla bildirir ve 245 inci madde mucibince muamele yapılır.
SEKİZİNCİ BAP
İflasın Tasfiyesi
VII. İflasın Kapanması
Madde 0256: İflasın tasfiyesi müddeti
İflas açıldıktan altı ay içinde tasfiye edilmek lazımdır. Bu müddet içinde tasfiye muamelesi bitmediği takdirde alacaklılar toplanıp basit tasfiye usulünün tatbikına karar verebilir. Bu karar da ekseriyeti meblağiyenin husulü şarttır. Böyle bir karar verilmemişse tetkik mercii icabına göre müddeti uzatır.
DOKUZUNCU BAP
İhtiyati Haciz
Madde 0257: İhtiyati haciz şartları (*)
Rehinle temin edilmemiş ve vadesi gelmiş bir para borcunun (1) alacaklısı, borçlunun yedinde veya üçüncü şahısta olan menkul ve gayrimenkul mallarını ve alacaklariyle diğer haklarını ihtiyaten haczettirebilir.
Vadesi gelmemiş borçtan dolayı yalnız aşağıdaki hallerde ihtiyati haciz istenebilir:
Borçlunun muayyen ikametgahı yoksa;
Borçlu taahhütlerinden kurtulmak maksadiyle mallarını gizlemeğe, kaçırmağa veya kendisi kaçmağa hazırlanır yahut kaçar ya da bu maksatla alacaklının haklarını ihlal eden hileli işlemlerde bulunursa; (2);
Bu suretle ihtiyati haciz konulursa borç yalnız borçlu hakkında muacceliyet kesbeder.
(4.Fıkra 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile Yürürlükten Kaldırılmıştır.)
(5.Fıkra 14.02.2011 tarih ve 27846 sayılı Resmi Gazetede yayımlanan 6103 Sayılı Kanunun 41. Maddesi ile Yürürlükten Kaldırılmıştır.)
(*) (İhtiyati haciz olan madde başlığı; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 59 uncu maddesiyle metinde görüldüğü şekilde değiştirilmiştir.)
(1) (Bu kısımda yer alan borcun ibaresi; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 59 uncu maddesiyle metinde görüldüğü şekilde değiştirilmiştir.)
(2) (Bu kısımda yer alan kaçarsa ibaresi; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 59 uncu maddesiyle metinde görüldüğü şekilde değiştirilmiştir.)
DOKUZUNCU BAP
İhtiyati Haciz
Madde 0258: İhtiyati haciz kararı
İhtiyati hacze 50 nci maddeye göre yetkili mahkeme tarafından karar verilir. Alacaklı alacağı ve icabında haciz sebepleri hakkında mahkemeye kanaat getirecek deliller göstermeğe mecburdur.
Mahkeme iki tarafı dinleyip dinlememekte serbesttir.
(3. Fıkra 28.07.2020 tarih ve 31199 sayılı Resmi Gazetede yayımlanan 7251 Sayılı Kanunun 50. Maddesi ile Değişmiştir.) İhtiyati haciz talebinin reddi kararı gerekçeli olarak verilir ve bu karara karşı istinaf yoluna başvurulabilir. Yüzüne karşı aleyhinde ihtiyati haciz kararı verilen taraf da istinaf yoluna başvurabilir. Bölge adliye mahkemesi bu başvuruları öncelikle inceler ve verdiği karar kesindir.
DOKUZUNCU BAP
İhtiyati Haciz
Madde 0259: İhtiyati hacizde teminat
(03.07.1940 tarih ve 3890 sayılı Kanunun 1 inci maddesiyle değişen şekli.) İhtiyati haciz istiyen alacaklı hacizde haksız çıktığı taktirde borçlunun ve üçüncü şahsın bu yüzden uğrayacakları bütün zararlardan mesul ve Hukuk Usulü Muhakemeleri Kanununun 96 ncı maddesinde yazılı teminatı vermeğe mecburdur.
Ancak alacak bir ilama müstenid ise teminat aranmaz.
Alacak ilam mahiyetinde bir vesikaya müstenid ise mahkeme teminata lüzum olup olmadığını takdir eder.
Tazminat davası ihtiyati haczi koyan mahkemede dahi görülür.
DOKUZUNCU BAP
İhtiyati Haciz
Madde 0260: İhtiyati haciz kararının muhtevası
(18.02.1965 tarih ve 538 sayılı Kanunun 100 üncü maddesiyle değişen şekli.) İhtiyati haciz kararında:
Alacaklının ve icabında mümessilinin ve borçlunun adı, soyadı ve ikametgahı,
Haczin ne gibi belgelere müsteniden ve ne miktar alacak için konulduğu,
Haciz konulmasının sebebi,
Haczolunacak şeyler,
Alacaklının zararın tazminiyle mükellef olduğu ve gösterilen teminatın nelerden ibaret bulunduğu,
Yazılır.
DOKUZUNCU BAP
İhtiyati Haciz
Madde 0261: İhtiyati haciz kararının icrası
(18.02.1965 tarih ve 538 sayılı Kanunun 101 inci maddesiyle değişen şekli.) Alacaklı, ihtiyati haciz kararının verildiği tarihten itibaren on gün içinde kararı veren mahkemenin yargı çevresindeki icra dairesinden kararın infazını istemeye mecburdur. Aksi halde ihtiyati haciz kararı kendiliğinden kalkar.
İhtiyati haciz kararları, 79 dan 99 uncuya kadar olan maddelerdeki haczin ne suretle yapılacağına dair hükümlere göre icra edilir.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 61 inci maddesiyle eklenmiştir.) İhtiyati haczin infazı ile ilgili şikayetler infazı yapan icra dairesinin bağlı olduğu tetkik merciine yapılır.
DOKUZUNCU BAP
İhtiyati Haciz
Madde 0262: Zabıt tutma ve haciz tutanağının tebliği
(18.02.1965 tarih ve 538 sayılı Kanunun 102 nci maddesiyle değişen şekli.) Haczi icra eden memur bir tutanak düzenler. Bunda haczolunan şeyler ve kıymetleri gösterilir ve derhal icra dairesine verilir.
İcra dairesi, ihtiyati haciz tutanağının birer suretini üç gün içinde haciz sırasında hazır bulunmıyan alacaklı ve borçluya ve icabında üçüncü şahsa tebliğ eder.
DOKUZUNCU BAP
İhtiyati Haciz
Madde 0263: Borçlu tarafından gösterilecek teminat
(18.02.1965 tarih ve 538 sayılı Kanunun 103 üncü maddesiyle değişen şekli.) Haczolunan mallar istenildiği zaman para veya ayın olarak verilmek ve bu hususu temin için malların kıymetleri depo edilmek veya icra memuru tarafından kabul edilecek esham ve tahvilat veya menkul ve gayrimenkul rehin veya muteber bir banka kefaleti gösterilmek şartiyle borçluya ve mal üçüncü şahıs elinde haczolunmuşsa bir taahhüt senedi alınarak bu şahsa bırakılabilir. İstenilecek teminat her halde borç ve masraf tutarını geçemez.
DOKUZUNCU BAP
İhtiyati Haciz
Madde 0264: İhtiyati haczi tamamlıyan merasim
(18.02.1965 tarih ve 538 sayılı Kanunun 104 üncü maddesiyle değişen şekli.) Dava açılmadan veya icra takibine başlanmadan evvel ihtiyati haciz yaptırmış olan alacaklı; haczin tatbikinden, haciz gıyabında yapılmışsa haciz zabıt varakasının kendisine tebliğinden itibaren yedi gün içinde ya takip talebinde (Haciz veya iflas) bulunmaya veya dava açmaya mecburdur.
İcra takibinde, borçlu ödeme emrine itiraz ederse bu itiraz hemen alacaklıya tebliğ olunur. Alacaklı, tebliğ tarihinden itibaren yedi gün içinde tetkik merciinden itirazın kaldırılmasını istemeye veya mahkemede dava açmaya mecburdur. Tetkik mercii, itirazın kaldırılması talebini reddederse alacaklının kararın tefhim veya tebliği tarihinden itibaren yedi gün içinde dava açması lazımdır.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 62 nci maddesiyle değişen şekli.) İhtiyati haciz, alacak davasının mahkemede görüldüğü sırada konulmuş veya alacaklı birinci fıkraya göre mahkemede dava açmış ise, esas hakkında verilecek hükmün mahkemece tebliğinden itibaren bir ay içinde alacaklı takip talebinde bulunmaya mecburdur.
Alacaklı bu müddetleri geçirir veya davasından yahut takip talebinden vazgeçerse veya takip talebi kanuni müddetlerin geçmesiyle düşerse veya dava dosyası muameleden kaldırılıp da bir ay içinde dava yenilenmezse veya davasında haksız çıkarsa ihtiyati haciz hükümsüz kalır ve alakadarlar isterse lazım gelenlere bildirilir.
Borçlu müddeti içinde ödeme emrine itiraz etmez veya itirazı tetkik merciince kesin olarak kaldırılır veya mahkemece iptal edilirse, ihtiyati haciz kendiliğinden icrai hacze inkılabeder.
DOKUZUNCU BAP
İhtiyati Haciz
Madde 0265: İhtiyati haciz kararına itiraz ve temyiz *
(18.02.1965 tarih ve 538 sayılı Kanunun 105 inci maddesiyle değişen şekli.) (1. Fıkranın: 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 63 üncü maddesiyle değişen şekli.) Borçlu kendisi dinlenmeden verilen ihtiyati haczin dayandığı sebeplere, mahkemenin yetkisine ve teminata karşı; huzuriyle yapılan hacizlerde haczin tatbiki, aksi halde haciz tutanağının kendisine tebliği tarihinden itibaren yedi gün içinde mahkemeye müracaatla itiraz edebilir.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 63 üncü maddesiyle eklenmiştir.) Menfaati ihlal edilen üçüncü kişiler de ihtiyati haczi öğrendiği tarihten itibaren yedi gün içinde ihtiyati haczin dayandığı sebeplere veya teminata itiraz edebilir.
Mahkeme, gösterilen sebeplere hasren tetkikat yaparak itirazı kabul veya reddeder.
İtiraz eden, dilekçesine istinat ettiği bütün belgeleri bağlamaya mecburdur. Mahkeme, itiraz üzerine iki tarafı davet edip gelenleri dinledikten sonra, itirazı varit görürse kararını değiştirebilir veya kaldırabilir. Şu kadar ki, iki taraf da gelmezse evrak üzerinde inceleme yapılarak karar verilir.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 63 üncü maddesiyle eklenmiştir.) (18.03.2005 tarih ve 25759 sayılı Resmi Gazete de yayımlanan 5311 sayılı Kanunun 17 nci maddesiyle değişen ve 01.06.2005 tarihinden geçerli olarak yürürlüğe giren şekli.) İtiraz üzerine verilen karara karşı istinaf yoluna başvurulabilir. Bölge adliye mahkemesi bu başvuruyu öncelikle inceler ve verdiği karar kesindir. İstinaf yoluna başvuru, ihtiyati haciz kararının icrasını durdurmaz.
(*) (İhtiyati haciz kararına itiraz olan madde başlığı; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 63 üncü maddesiyle metinde görüldüğü şekilde değiştirilmiştir.)
DOKUZUNCU BAP
İhtiyati Haciz
Madde 0266: İhtiyati haczin kaldırılması
(18.02.1965 tarih ve 538 sayılı Kanunun 106 ncı maddesiyle değişen şekli.) Borçlu, para veya mahkemece kabul edilecek rehin veya esham yahut tahvilat depo etmek veya gayrimenkul rehin yahut muteber bir banka kefaleti göstermek şartı ile ihtiyati haczin kaldırılmasını mahkemeden istiyebilir. Takibe başlandıktan sonra bu yetki, icra tetkik merciine geçer.
DOKUZUNCU BAP
İhtiyati Haciz
Madde 0267: İhtiyati hacizde iflas yolu ile takip
(18.02.1965 tarih ve 538 sayılı Kanunun 107 nci maddesiyle değişen şekli.) Alacaklı, iflasa tabi borçlusu aleyhine 264 üncü maddenin, birinci fıkrası gereğince iflas yolu ile takipte bulunmuş veya iflas yolu ile takipte bulunduktan sonra borçlunun mallarını ihtiyaten haczettirmiş ise, aşağıdaki hükümler tatbik olunur.
Borçlu ödeme emrine itiraz ederse bu itiraz hemen alacaklıya tebliğ olunur. Alacaklı, tebliğ tarihinden itibaren yedi gün içinde ticaret mahkemesine başvurarak itirazın kaldırılmasiyle beraber borçlunun iflasına karar verilmesini istemeye mecburdur.
Borçlu ödeme emrine itiraz etmezse, bu durum hemen alacaklıya tebliğ olunur. Alacaklı, tebliğ tarihinden itibaren yedi gün içinde ticaret mahkemesine başvurarak borçlunun iflasına karar verilmesini istemeye mecburdur.
264 üncü maddenin 4 üncü fıkrası hükmü kıyasen uygulanır.
DOKUZUNCU BAP
İhtiyati Haciz
Madde 0268: İcrai hacizlere iştirak
(1. Fıkranın: 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 64 üncü maddesiyle değişen şekli.) 261 inci maddeye göre ihtiyaten haczedilen mallar, ihtiyati haciz kesin hacze dönüşmeden önce diğer bir alacaklı tarafından bu Kanuna veya diğer kanunlara göre haczedilirse, ihtiyati haciz sahibi alacaklı, bu hacze 100 üncü maddedeki şartlar dairesinde kendiliğinden ve muvakkaten iştirak eder. Rehinden önce ihtiyati veya icrai haciz bulunması halinde amme alacağı dahil hiçbir haciz rehinden önceki hacze iştirak edemez.
İhtiyati haciz masrafları satış tutarından alınır.
İhtiyati haciz diğer rüçhan hakkını vermez.
ONUNCU BAP
Kiralar Hakkında Hususi Hükümler ve Kiralanan Gayrimenkullerin Tahliyesi
Madde 0269: Adi kira ve hasılat kiraları için ödeme emri ve itiraz müddeti
(18.02.1965 tarih ve 538 sayılı Kanunun 109 uncu maddesiyle değişen şekli.) Takip adi kiralara veya hasılat kiralarına mütedair olur ve alacaklı da talep ederse ödeme emri, Borçlar Kanununun 260 ve 288 inci maddelerinde yazılı ihtarı ve kanuni müddet geçtikten sonra tetkik merciinden borçlunun kiralanan şeyden çıkarılması istenebileceği tebliğini ihtiva eder.
Bu tebliğ üzerine borçlu, yedi gün içinde, itiraz sebeplerini 62 nci madde hükümleri dahilinde icra dairesine bildirmeye mecburdur. Borçlu itirazında, kira akdini ve varsa buna ait mukavelenamedeki imzasını açık ve kesin olarak reddetmezse, akdi kabul etmiş sayılır.
İtiraz takibi durdurur. İtirazın tebliği tarihinden itibaren altı ay içinde itirazın kaldırılmasını istemiyen alacaklı, bir daha aynı alacaktan dolayı ilamsız icra yoliyle takip yapamaz.
Borçlar Kanununun 260 ıncı maddesinin kiralayana altı günlük mühletin hitamında akdi feshe müsaade ettiği hallerde itiraz müddeti üç gündür.
ONUNCU BAP
Kiralar Hakkında Hususi Hükümler ve Kiralanan Gayrimenkullerin Tahliyesi
Madde 0269/A: İtiraz etmemenin sonuçları
(18.02.1965 tarih ve 538 sayılı Kanunun 110 uncu maddesiyle eklenmiştir.) (30.07.2003 tarih ve 25184 sayılı Resmi Gazete de yayımlanan 4949 sayılı Kanunun 65 inci maddesiyle değişen şekli.) Borçlu itiraz etmez, ihtar müddeti içinde kira borcunu da ödemezse ihtar müddetinin bitim tarihini takip eden altı ay içinde alacaklının talebi üzerine tetkik merciince tahliyeye karar verilir.
ONUNCU BAP
Kiralar Hakkında Hususi Hükümler ve Kiralanan Gayrimenkullerin Tahliyesi
Madde 0269/B: İtiraz ve kaldırılması usulü
(18.02.1965 tarih ve 538 sayılı Kanunun 110 uncu maddesiyle eklenmiştir.) Borçlu itirazında kira akdini ve varsa mukavelenamede kendisine izafe olunan imzayı reddettiği takdirde alacaklı; noterlikçe re sen tanzim veya imzası tastik edilmiş bir mukavelenameye istinat ediyorsa merciden itırazın kaldırılmasını ve ihtar müddeti içinde paranın ödenmemesi sebebiyle kiralananın tahliyesini istiyebilir.
Borçlunun akde ve şartlarına dair mukabil iddia ve def ilerini aynı kuvvet ve mahiyette belgelerle tevsik etmesi lazımdır.
Akdi reddeden borçlu bu itiraz sebebiyle bağlıdır. İtirazın varit olmadığı tahakkuk ettikten sonra ödeme, takas veya sair bir def ide bulunamaz.
Takip yukarda yazılı belgelere istinat etmemesi sebebiyle alacaklı umumi hükümler dairesinde dava açmaya mecbur kalırsa ihtarlı ödeme emri, Borçlar Kanununun 260 ve 288 inci maddelerinde yazılı ihtar yerine geçer.
(09.11.1988 tarih ve 3494 sayılı Kanunun 51 inci maddesiyle değişen şekli.) Kira sözleşmesindeki imzanın inkarından dolayı alacaklı umumi mahkemede dava açmaya mecbur kalır ve lehine karar alırsa, borçlu ayrıca yüzbin liradan beşyüzbin liraya kadar para cezasına mahküm edilir.
ONUNCU BAP
Kiralar Hakkında Hususi Hükümler ve Kiralanan Gayrimenkullerin Tahliyesi
Madde 0269/C: Kira akdi dışındaki itirazlar ve tahliye
(18.02.1965 tarih ve 538 sayılı Kanunun 110 uncu maddesiyle eklenmiştir.) Borçlu akdi reddetmeyip kiranın ödendiğini veya sair bir sebeple istenemiyeceğini bildirerek itiraz etmiş veya takas istemişse, itiraz sebeplerini ve isteğini noterlikçe re sen tanzim veya imzası tasdik edilmiş veya alacaklı tarafından ikrar olunmuş bir belge yahut resmi dairelerin veya yetkili makamların yetkileri dahilinde ve usulüne göre verdikleri bir makbuz veya vesika ile ispat etmeğe mecburdur.
Senet veya makbuzun alacaklı tarafından inkarı halinde 68 inci madde hükmü kıyasen uygulanır.
Merciin tahliyeye mütedair kararının infazı için kesinleşmesi beklenmez. Ancak tahliye için, kararın borçluya tefhimi veya tebliği tarihinden itibaren ongün geçmesi lazımdır. Borçlu tahliye kararı hakkında 36 ncı madde hükmünden faydalanabilir.
ONUNCU BAP
Kiralar Hakkında Hususi Hükümler ve Kiralanan Gayrimenkullerin Tahliyesi
Madde 0269/D: Kıyasen uygulanacak maddeler
(18.02.1965 tarih ve 538 sayılı Kanunun 110 uncu maddesiyle eklenmiştir.) 62, 63, 65, 66, 68, 70 ve 72 nci maddeler hükümleri kıyas yolu ile burada da uygulanır.
ONUNCU BAP
Kiralar Hakkında Hususi Hükümler ve Kiralanan Gayrimenkullerin Tahliyesi
Madde 0270: Hapis hakkı için defter yapılması
Kiralıyan evvelce yapılması lazımgelen icrai takibi yapmadan haiz olduğu hapis hakkının muvakkaten muhafazası için icra dairesinin yardımını isteyebilir. (B.K. 267, 269, 281).
Teahhurunda tehlike varsa zabıtanın yahut nahiye müdürünün de yardımı istenebilir.
İcra dairesi üzerlerinde hapis hakkı bulunan eşyanın bir defterini yapar ve rehinleri paraya çevirme yoliyle takip talebinde bulunması için kiralıyana onbeş günü geçmemek üzere münasip bir mühlet verir.
ONUNCU BAP
Kiralar Hakkında Hususi Hükümler ve Kiralanan Gayrimenkullerin Tahliyesi
Madde 0271: Kaçırılan eşyayı takip hakkı
(18.02.1965 tarih ve 538 sayılı Kanunun 111 inci maddesiyle değişen şekli.) Gizlice veya cebirle götürülmüş eşya, götürülmelerinden on gün içinde icra dairesinin emri ile ve zabıta kuvvetiyle geri alınabilir. İyi niyet sahibi üçüncü şahısların hakları saklıdır.
İhtilaf halinde mahkeme basit yargılama usulü ile meseleyi halleder ve karara bağlar.
ONUNCU BAP
Kiralar Hakkında Hususi Hükümler ve Kiralanan Gayrimenkullerin Tahliyesi
Mukavelename İle Kiralanan Gayrimenkullerin Tahliyesi
Madde 0272: 1 - Tahliye emri ve münderecatı
(03.07.1940 tarih ve 3890 sayılı Kanunun 1 inci maddesiyle değişen şekli.) Mukavelename ile kiralanan bir gayrimenkulün müddeti bittikten bir ay içinde mukavelenin icra dairesine ibrazı ile tahliyesi istenebilir.
Bunun üzerine icra memuru bir tahliye emri tebliği suretiyle gayrimenkulün on beş gün içinde tahliye ve teslimini emreder.
Tahliye emrinde:
Kiralayanın ve kiracının ve varsa mümessillerinin isim, şöhret ve ikametgahları ve mukavele tarihi ve kiranın yenilendiğine veya uzatıldığına dair bir itirazı varsa yedi gün içinde daireye müracaatla beyan etmez ve itirazda bulunmaz veya kendiliğinden tahliye etmezse zorla çıkarılacağı yazılır.
ONUNCU BAP
Kiralar Hakkında Hususi Hükümler ve Kiralanan Gayrimenkullerin Tahliyesi
Mukavelename İle Kiralanan Gayrimenkullerin Tahliyesi
2 - Tahliye ve teslim
Madde 0273:
Müddeti içinde itiraz olunmaz veya itiraz refolunursa kiralanan gayrimenkul müddetin hitamında zorla tahliye ve kiralıyana teslim olunur. Ancak tahliye emrindeki müddetin geçmesi lazımdır.
Tahliye edilecek yerde kiralıyana ait olmıyan eşya bulunursa 26 ncı maddenin hükmü kıyas yoliyle tatbik olunur.
ONUNCU BAP
Kiralar Hakkında Hususi Hükümler ve Kiralanan Gayrimenkullerin Tahliyesi
İtiraz
Madde 0274: 1 - Müddet ve şekli
(03.07.1940 tarih ve 3890 sayılı Kanunun 1 inci maddesiyle değişen şekli.) İtiraz etmek isteyen kiracı itirazını tahliye emrinin tebliğinden itibaren yedi gün içinde dilekçe ile veya şifahen icra dairesine bildirir.
Bu suretle yapılan itiraz tahliye takibini durdurur.
63, 64 ve 65 inci maddeler hükmü tahliye takiplerinde de caridir.
ONUNCU BAP
Kiralar Hakkında Hususi Hükümler ve Kiralanan Gayrimenkullerin Tahliyesi
İtiraz
Madde 0275: 2 - İtirazın kaldırılması
(18.02.1965 tarih ve 538 sayılı Kanunun 112 nci maddesiyle değişen şekli.) İtiraz vukuunda kiralıyan tetkik merciinden itirazın kaldırılmasını isteyebilir.
Tahliye talebi noterlikçe res en tanzim veya tarih ve imzası tasdik edilmiş yahut ikrar olunmuş bir mukaveleye müstenit olup da kiracı kiranın yenilendiğine veya uzatıldığına dair aynı kuvvet ve mahiyette bir vesika gösteremezse itiraz kaldırılır.
Aksi takdirde itirazın kaldırılması talebi reddolunur.
İtirazın kaldırılması üzerine tahliye ve teslim icra edildikten veya kaldırılma talebi reddolundukten sonra kiracının veya kiralıyanın umumi hükümlere göre mahkemeye müracaat hakları saklıdır.
(09.11.1988 tarih ve 3494 sayılı Kanunun 52 nci maddesiyle değişen şekli.) Mahkemede açılan davada icra takibi sırasında inkar olunan imzanın kendisine ait olduğu anlaşılan kiracı veya kiralayan yüzbin liradan beşyüzbin liraya kadar para cezasına mahküm edilir.
ONUNCU BAP
Kiralar Hakkında Hususi Hükümler ve Kiralanan Gayrimenkullerin Tahliyesi
Madde 0276: Kiralanan gayrimenkulde üçüncü şahıs bulunursa
(18.02.1965 tarih ve 538 sayılı Kanunun 113 üncü maddesiyle değişen şekli.) Tahliyesi istenen yerde kiracıdan başka bir şahıs bulunur ve işgalde haklı olduğuna dair resmi bir vesika gösteremezse derhal tahliye olunur.
Şu kadar ki, bu şahıs resmi bir vesika gösterememekle beraber daireye ibraz olunan mukavele tarihinden evvelki bir zamandan beri orayı işgal etmekte bulunduğunu beyan eder ve bu beyanı icra memuru tarafından mahallinde yapılacak tahkikatla teeyyüt ederse memur, tahliyeyi tehirle üç gün içinde keyfiyeti tetkik merciine bildirir.
Merci, tarafları dinliyerek icabına göre tahliyeyi emreder veya taraflardan birinin yedi gün içinde mahkemeye müracaat etmesi lüzumuna karar verir. Bu müddet içinde mahkemeye müracaat edilirse, davanın neticesine göre hareket olunur. 36 ncı madde hükümleri burada da uygulanır. Dava etmiyen taraf iddiasından vazgeçmiş sayılır.
Borçlunun nesep ve sebepten usul ve füruu, karı veya kocası, ikinci dereceye kadar kan ve sıhri hısımları ve iş ortakları ile borçluya tebaan mecurda oturdukları anlaşılan diğer şahıslar, bu madde hükmünün tatbikında üçüncü şahıs sayılmazlar.
ONBİRİNCİ BAP
İptal Davası
Madde 0277: İptal davası ve davacılar
(03.07.1940 tarih ve 3890 sayılı Kanunun 1 inci maddesiyle değişen şekli.) İptal davasından maksat 278, 279 ve 280 inci maddelerde yazılı tasarrufların butlanına hükmettirmektir. Bu davayı aşağıdaki şahıslar açabilirler:
Elinde muvakkat yahut kati aciz vesikası bulunan her alacaklı,
İflas idaresi yahut 245 inci maddede ve 255 inci maddenin 3 üncü fıkrasında yazılı hallerde alacaklıların kendileri.
ONBİRİNCİ BAP
İptal Davası
Madde 0278: İvazsız tasarrufların butlanı
(18.02.1965 tarih ve 538 sayılı Kanunun 114 üncü maddesiyle değişen şekli.) Mütat hediyeler müstesna olmak üzere, hacizden veya haczedilecek mal bulunmaması sebebiyle acizden yahut iflasın açılmasından haczin veya aciz vesikası verilmesinin sebebi olan yahut masaya kabul olunan alacaklardan en eskisinin tesis edilmiş olduğu tarihe kadar geriye doğru olan müddet içinde yapılan bütün bağışlamalar ve ivazsız tasarruflar batıldır.
Ancak, bu müddet haciz veya aciz yahut iflastan evvelki iki seneyi geçemez.
Aşağıdaki tasarruflar bağışlama gibidir.
(09.11.1988 tarih ve 3494 sayılı Kanunun 53 üncü maddesiyle değişen şekli.) Karı ve koca ile (**) usul ve (***) füru, neseben veya (*) sıhren üçüncü dereceye kadar (bu derece dahil) hısımlar, (***) evlat edinenle evlatlık (****) arasında yapılan ivazlı tasarruflar,
Akdin yapıldığı sırada, kendi verdiği şeyin değerine göre borçlunun ivaz olarak pek aşağı bir fiyat kabul ettiği akitler,
Borçlunun kendisine yahut üçüncü bir şahıs menfaatine kaydı hayat şartiyle irat ve intifa hakkı tesis ettiği akitler ve ölünceye kadar bakma akitleri.
(*) (Üstü Çizili İbare, Anayasa Mahkemesinin 15.11.2018 tarih ve 30596 Sayılı Resmi Gazetede Yayımlanan 11.7.2018 tarihli ve E: 2018/9, K: 2018/84 Sayılı Kararı ile iptal edilmiş olup, söz konusu karar Resmî Gazete de yayımından başlayarak dokuz ay sonra [15.08.2019] yürürlüğe girecektir.)
(**) (Anayasa Mahkemesinin 16/12/2021 tarihli ve E.:2021/52; K.:2021/97 sayılı kararı ile bu bentte yer alan Karı ve koca ile... ibaresi iptal edilmiştir. Bu kararın Resmî Gazete de yayımlanmasından başlayarak dokuz ay sonra (22/12/2022) yürürlüğe gireceği hüküm altına alınmıştır.)
(***) (Anayasa Mahkemesi nin 26/1/2022 tarihli ve E.: 2021/9, K.: 2022/4 sayılı Kararı ile bu fıkranın (1) numaralı bendinde yer alan usul ve ve sıhren üçüncü dereceye kadar (bu derece dahil) hısımlar, ibareleri iptal edilmiştir. Bu kararın Resmî Gazete de yayımlanmasından başlayarak dokuz ay sonra (22/12/2022) yürürlüğe gireceği hüküm altına alınmıştır.)
(****) (Anayasa Mahkemesinin 9/5/2024 Tarihli ve E: 2023/200, K: 2024/103 Sayılı Kararı ile bu bentte yer alan ...evlat edinenle evlatlık... ibaresi iptal edilmiştir. Bu Kararın Resmî Gazete de yayımlanmasından başlayarak dokuz ay sonra (22/7/2025) yürürlüğe gireceği hüküm altına alınmıştır.)
ONBİRİNCİ BAP
İptal Davası
Madde 0279: Acizden dolayı butlan
Aşağıdaki tasarruflar borcunu ödemiyen bir borçlu tarafından hacizden veya mal bulunmaması sebebiyle hacizden yahut iflasın açılmasından evvelki bir sene içinde yapılmışsa yine batıldır:
Borçlunun teminat göstermeği evvelce taahhüt etmiş olduğu haller müstesna olmak üzere borçlu tarafından mevcut bir borcu temin için yapılan rehinler;
Para veya mutat ödeme vasıtalarından gayrı bir suretle yapılan ödemeler;
Vadesi gelmemiş borç için yapılan ödemeler.
(09.11.1988 tarih ve 3494 sayılı Kanunun 54 üncü maddesiyle eklenmiştir.) Kişisel hakların kuvvetlendirilmesi için tapuya verilen şerhler.
Bu tasarruflardan istifade eden kimse borçlunun hal ve vaziyetini bilmediğini ispat eylerse iptal davası dinlenmez.
ONBİRİNCİ BAP
İptal Davası
Madde 0280: Zarar verme kastından dolayı iptal (*)
(18.02.1965 tarih ve 538 sayılı Kanunun 115 inci maddesiyle değişen şekli.) (1. Fıkranın: 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 66 ncı maddesiyle değişen şekli.) Malvarlığı borçlarına yetmeyen bir borçlunun, alacaklılarına zarar verme kastıyla yaptığı tüm işlemler, borçlunun içinde bulunduğu mali durumun ve zarar verme kastının, işlemin diğer tarafınca bilindiği veya bilinmesini gerektiren açık emarelerin bulunduğu hallerde iptal edilebilir. Şu kadar ki, işlemin gerçekleştiği tarihten itibaren beş yıl içinde borçlu aleyhine haciz veya iflas yoluyla takipte bulunulmuş olmalıdır.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 103 üncü maddesiyle yürürlükten kaldırılmıştır.)
(09.11.1988 tarih ve 3494 sayılı Kanunun 55 inci maddesiyle değişen şekli.) Üçüncü şahıs, borçlunun karı veya kocası, usul veya füruu ile üçüncü dereceye kadar (bu derece dahil) kan ve sıhri hısımları, evlat edineni veya evlatlığı ise borçlunun birinci fıkrada beyan olunan durumunu bildiği farz olunur. Bunun hilafını üçüncü şahıs, ancak 279 uncu maddenin son fıkrasına göre isbat edebilir.
Ticari işletmenin veya işyerindeki mevcut ticari emtianın tamamını veya mühim bir kısmını devir veya satın alan yahut bir kısmını iktisapla beraber işyerini sonradan işgal eden şahsın, borçlunun alacaklılarını ızrar kasdını bildiği ve borçlunun da bu hallerde ızrar kasdiyle hareket ettiği kabul olunur. Bu karine, ancak iptal davasını açan alacaklıya devir, satış veya terk tarihinden en az üç ay evvel keyfiyetin yazılı olarak bildirildiğini veya ticari işletmenin bulunduğu yerde görülebilir levhaları asmakla beraber Ticaret Sicili Gazetesiyle; bu mümkün olmadığı takdirde bütün alacaklıların ıttılaını temin edecek şekilde münasip vasıtalarla ilan olunduğunu ispatla çürütülebilir.
(*) (Diğer butlan halleri olan madde başlığı; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 66 ncı maddesiyle metinde görüldüğü şekilde değiştirilmiştir.)
ONBİRİNCİ BAP
İptal Davası
Madde 0281: İptal davalarında yargılama usulü
(18.02.1965 tarih ve 538 sayılı Kanunun 116 ncı maddesiyle değişen şekli.) Mahkeme, iptal davalarını basit yargılama usulü ile görüp hükme bağlar ve bu davalara mütaallik ihtilafları hal ve şartları gözönünde tutarak serbestçe takdir ve halleder.
Hakim, iptale tabi tasarrufların konusu olan mallar hakkında alacaklının talebi üzerine ihtiyati haciz kararı verebilir. Teminatın lüzum ve miktarı mahkemece takdir ve tayin olunur. Şu kadar ki, davanın elden çıkarılmış mallar yerine kaim olan kıymete taalluku halinde, teminat göstermeksizin ihtiyati haciz kararı verilemez.
Davalılardan herhangi biri davacının alacağını ödediği takdirde, dava reddolunur. Bu halde hakim, duruma göre herbirini masrafla ilzam veya bu masrafı aralarında takdir ettiği surette taksim eder.
ONBİRİNCİ BAP
İptal Davası
Madde 0282: İptal davasında davalı
(18.02.1965 tarih ve 538 sayılı Kanunun 117 nci maddesiyle değişen şekli.) İcra ve iflas Kanununun 11 inci babındaki iptal davaları borçlu ve borçlu ile hukuki muamelede bulunan veya borçlu tarafından kendilerine ödeme yapılan kimseler ile bunların mirasçıları aleyhine açılır. Bunlardan başka, kötü niyet sahibi üçüncü şahıslar aleyhine de iptal davası açılabilir. İptal davası iyi niyetli üçüncü şahısların haklarını ihlal etmez.
ONBİRİNCİ BAP
İptal Davası
Madde 0283: İadenin şümulü
(18.02.1965 tarih ve 538 sayılı Kanunun 118 inci maddesiyle değişen şekli.) Davacı, iptal davası sabit olduğu takdirde, bu davaya konu teşkil eden mal üzerinde cebri icra yolu ile, hakkını almak yetkisini elde eder ve davanın konusu gayrimenkulse, davalı üçüncü şahıs üzerindeki kaydın tashihine mahal olmadan o gayrimenkulün haciz ve satışını istiyebilir.
İptal davası, üçüncü şahsın elinden çıkarmış olduğu mallar yerine geçen değere taallük ediyorsa, bu değerler nispetinde üçüncü şahıs nakden tazmine (Davacının alacağından fazla olmamak üzere) mahküm edilir.
İptal davası üzerine üçüncü şahıs da, mamelekinde hasıl olacak eksikliğin borçludan tahsilini aynı davada istiyebilir. Bu talep, iptal davasının tefrik edilerek daha önce hükme bağlanmasına mani değildir.
İptal davasını kaybeden üçüncü şahıs, karşılık olarak şeyi veya bedelini borçludan veya iflas masasından geri istiyebilir.
Batıl bir tasarruf neticesinde kendisine ödenilen şeyi geri veren alacaklı eski haklarını muhafaza eder.
Kendisine bağış yapılan iyi niyetli ise yalnız dava zamanında elinde bulunan miktarı geri vermeye mecburdur.
ONBİRİNCİ BAP
İptal Davası
Madde 0284: Hak düşürücü müddet
(18.02.1965 tarih ve 538 sayılı Kanunun 119 uncu maddesiyle değişen şekli.) İptal davası hakkı, batıl tasarrufun vukuu tarihinden itibaren beş sene geçmekle düşer.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato (*)
Madde 0285: Konkordato talebi
(Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 13. Maddesi ile Değişmiştir.)
Borçlarını, vadesi geldiği hâlde ödeyemeyen veya vadesinde ödeyememe tehlikesi altında bulunan herhangi bir borçlu, vade verilmek veya tenzilat yapılmak suretiyle borçlarını ödeyebilmek veya muhtemel bir iflâstan kurtulmak için konkordato talep edebilir.
İflâs talebinde bulunabilecek her alacaklı, gerekçeli bir dilekçeyle, borçlu hakkında konkordato işlemlerinin başlatılmasını isteyebilir.
Yetkili ve görevli mahkeme; iflâsa tabi olan borçlu için 154 üncü maddenin birinci veya ikinci fıkralarında yazılı yerdeki, iflâsa tabi olmayan borçlu için yerleşim yerindeki asliye ticaret mahkemesidir.
Konkordato talebinde bulunan, Adalet Bakanlığı tarafından yürürlüğe konulan tarifede belirtilen konkordato gider avansını yatırmaya mecburdur. Bu durumda 12/1/2011 tarihli ve 6100 sayılı Hukuk Muhakemeleri Kanununun 114 üncü ve 115 inci maddeleri kıyasen uygulanır.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0286: Konkordato talebine eklenecek belgeler:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 14. Maddesi ile Değişmiştir.)
Borçlu, konkordato talebine aşağıdaki belgeleri ekler.
a) Borçlunun borçlarını hangi oranda veya vadede ödeyeceğini, bu kapsamda alacaklıların alacaklarından hangi oranda vazgeçmiş olacaklarını, ödemelerin yapılması için borçlunun mevcut mallarını satıp satmayacağını, borçlunun faaliyetine devam edebilmesi ve alacaklılara ödemelerini yapabilmesi için gerekli malî kaynağın sermaye artırımı veya kredi temini yoluyla yahut başka bir yöntem kullanılarak sağlanacağını gösteren konkordato ön projesi.
b) Borçlunun malvarlığının durumunu gösterir belgeler; borçlu defter tutmaya mecbur kişilerden ise Türk Ticaret Kanununa göre hazırlanan son bilanço, gelir tablosu, nakit akım tablosu, hem işletmenin devamlılığı esasına göre hem de aktiflerin muhtemel satış fiyatları üzerinden hazırlanan ara bilançolar, ticari defterlerin açılış ve kapanış tasdikleri ile elektronik ortamda oluşturulan defterlere ilişkin e-defter berat bilgileri, borçlunun malî durumunu açıklayıcı diğer bilgi ve belgeler, maddi ve maddi olmayan duran varlıklara ait olup defter değerlerini içeren listeler, tüm alacak ve borçları vadeleri ile birlikte gösteren liste ve belgeler.
c) Alacaklıları, alacak miktarlarını ve alacaklıların imtiyaz durumunu gösteren liste.
d) Konkordato ön projesinde yer alan teklife göre alacaklıların eline geçmesi öngörülen miktar ile borçlunun iflâsı hâlinde alacaklıların eline geçebilecek muhtemel miktarı karşılaştırmalı olarak gösteren tablo.
e)  (Bent 19.12.2018 tarih ve 30630 sayılı Resmi Gazetede yayımlanan 7155 Sayılı Kanunun 13.maddesi ile Değişmiştir.) Kamu Gözetimi, Muhasebe ve Denetim Standartları Kurumunca yetkilendirilen bağımsız denetim kuruluşu tarafından Türkiye Denetim Standartlarına göre yapılacak denetim kapsamında hazırlanan ve konkordato ön projesinde yer alan teklifin gerçekleşeceği hususunda makul güvence veren denetim raporu ile dayanakları.
(2. Fıkra 19.12.2018 tarih ve 30630 sayılı Resmi Gazetede yayımlanan 7155 Sayılı Kanunun 13.maddesi ile Yürürlükten Kaldırılmıştır.)
Borçlu, konkordato sürecinde mahkeme veya komiser tarafından istenebilecek diğer belge ve kayıtları da ibraz etmek zorundadır.
(Fıkra 19.12.2018 tarih ve 30630 sayılı Resmi Gazetede yayımlanan 7155 Sayılı Kanunun 13. maddesi ile Eklenmiştir) Birinci fıkranın (e) bendi kapsamında düzenlenecek raporlar ve bu raporlara dayanak olacak denetimlerde, denetim kuruluşlarının faaliyetleri, hak ve yükümlülükleri, raporların inceleme ve denetimleri, bu raporlar sebebiyle doğacak idari ve hukuki sorumluluk ile diğer hususlar hakkında 26/9/2011 tarihli ve 660 sayılı Kamu Gözetimi, Muhasebe ve Denetim Standartları Kurumunun Teşkilat ve Görevleri Hakkında Kanun Hükmünde Kararname hükümleri uygulanır.
(Fıkra 19.12.2018 tarih ve 30630 sayılı Resmi Gazetede yayımlanan 7155 Sayılı Kanunun 13. maddesi ile Eklenmiştir) Bu maddenin uygulanmasına ilişkin usul ve esaslar Adalet Bakanlığınca yürürlüğe konulan yönetmelikle belirlenir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0287: Geçici mühlet:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 15. Maddesi ile Değişmiştir.)
Konkordato talebi üzerine mahkeme, 286 ncı maddede belirtilen belgelerin eksiksiz olarak mevcut olduğunu tespit ettiğinde derhâl geçici mühlet kararı verir ve 297 nci maddenin ikinci fıkrasındaki hâller de dahil olmak üzere, borçlunun malvarlığının muhafazası için gerekli gördüğü bütün tedbirleri alır.
Konkordato işlemlerinin başlatılması alacaklılardan biri tarafından talep edilmişse, borçlunun 286 ncı maddede belirtilen belgeleri ve kayıtları mahkemenin vereceği makul süre içinde ve eksiksiz olarak sunması hâlinde geçici mühlet kararı verilir. Bu durumda anılan belge ve kayıtların hazırlanması için gerekli masraf alacaklı tarafından karşılanır. Belge ve kayıtların süresinde ve eksiksiz olarak sunulmaması hâlinde geçici mühlet kararı verilmez ve alacaklının yaptığı konkordato talebinin de reddine karar verilir.
Mahkeme, geçici mühlet kararıyla birlikte konkordatonun başarıya ulaşmasının mümkün olup olmadığının yakından incelenmesi amacıyla bir geçici konkordato komiseri görevlendirir. Alacaklı sayısı ve alacak miktarı dikkate alınarak gerektiğinde üç komiser de görevlendirilebilir. (3. Cümle 19.12.2018 tarih ve 30630 sayılı Resmi Gazetede yayımlanan 7155 Sayılı Kanunun 14. maddesi ile Eklenmiştir) Üç komiser görevlendirilmesi durumunda komiserlerden biri, mahkemenin bulunduğu ilde faaliyet göstermek şartıyla Kamu Gözetimi, Muhasebe ve Denetim Standartları Kurumu tarafından yetkilendirilmiş bağımsız denetçiler arasından seçilir. 290 ıncı madde bu konuda kıyasen uygulanır.
Geçici mühlet üç aydır. Mahkeme bu üç aylık süre dolmadan borçlunun veya geçici komiserin yapacağı talep üzerine geçici mühleti en fazla iki ay daha uzatabilir, uzatmayı borçlu talep etmişse geçici komiserin de görüşü alınır. Geçici mühletin toplam süresi beş ayı geçemez.
291 inci ve 292 nci maddeler, geçici mühlet hakkında kıyasen uygulanır.
Geçici mühlet talebinin kabulü, geçici komiser görevlendirilmesi, geçici mühletin uzatılması ve tedbirlere ilişkin kararlara karşı kanun yoluna başvurulamaz.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0288: Geçici mühletin sonuçları, ilânı ve bildirimi:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 16. Maddesi ile Değişmiştir.)
Geçici mühlet, kesin mühletin sonuçlarını doğurur.
Mahkemece geçici mühlet kararı, ticaret sicili gazetesinde ve Basın-İlan Kurumunun resmî ilân portalında ilân olunur ve derhâl tapu müdürlüğüne, ticaret sicili müdürlüğüne, vergi dairesine, gümrük ve posta idarelerine, Türkiye Bankalar Birliğine, Türkiye Katılım Bankaları Birliğine, mahallî ticaret odalarına, sanayi odalarına, taşınır kıymet borsalarına, Sermaye Piyasası Kuruluna ve diğer lazım gelen yerlere bildirilir. İlanda ayrıca alacaklıların, ilândan itibaren yedi günlük kesin süre içinde dilekçeyle itiraz ederek konkordato mühleti verilmesini gerektiren bir hâl bulunmadığını delilleriyle birlikte ileri sürebilecekleri ve bu çerçevede mahkemeden konkordato talebinin reddini isteyebilecekleri belirtilir.
Geçici mühletin uzatılmasına ve geçici mühletin kaldırılarak konkordato talebinin reddine ilişkin kararlar da ikinci fıkra uyarınca ilân olunur ve ilgili yerlere bildirilir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0289: Kesin mühlet:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 17. Maddesi ile Değişmiştir.)
Mahkeme, kesin mühlet hakkındaki kararını geçici mühlet içinde verir.
Kesin mühlet hakkında bir karar verilebilmesi için, mahkeme borçluyu ve varsa konkordato talep eden alacaklıyı duruşmaya davet eder. Geçici komiser, duruşmadan önce yazılı raporunu sunar ve mahkemece gerekli görülürse, beyanı alınmak üzere duruşmada hazır bulunur. Mahkeme yapacağı değerlendirmede, itiraz eden alacaklıların dilekçelerinde ileri sürdükleri itiraz sebeplerini de dikkate alır.
Konkordatonun başarıya ulaşmasının mümkün olduğunun anlaşılması hâlinde borçluya bir yıllık kesin mühlet verilir. Bu kararla birlikte mahkeme, yeni bir görevlendirme yapılmasını gerektiren bir durum olmadığı takdirde geçici komiser veya komiserlerin görevine devam etmesine karar verir ve dosyayı komisere tevdi eder.
Mahkemece, kesin mühlet kararıyla beraber veya kesin mühlet içinde uygun görülecek bir zamanda yedi alacaklıyı geçmemek, herhangi bir ücret takdir edilmemek ve tek sayıda olmak kaydıyla ayrıca bir alacaklılar kurulu oluşturulabilir. Bu durumda alacakları, hukuki nitelik itibarıyla birbirinden farklı olan alacaklı sınıfları ve varsa rehinli alacaklılar, alacaklılar kurulunda hakkaniyete uygun şekilde temsil edilir. Alacaklılar kurulu oluşturulurken komiserin de görüşü alınır. Alacaklılar kurulu her ay en az bir kere toplanır ve hazır bulunanların oy çokluğuyla karar alır. Komiser bu toplantıda hazır bulunarak alınan kararları toplantıya katılanların imzasını almak suretiyle tutanağa bağlar. Alacaklı sayısı, alacak miktarı ve alacakların çeşitliliği dikkate alınarak alacaklılar kurulunun zorunlu olarak oluşturulacağı hâller ile alacaklılar kuruluna ilişkin diğer hususlar Adalet Bakanlığınca yürürlüğe konulan yönetmelikte gösterilir.
Güçlük arz eden özel durumlarda kesin mühlet, komiserin bu durumu açıklayan gerekçeli raporu ve talebi üzerine mahkemece altı aya kadar uzatılabilir. Borçlu da bu fıkra uyarınca uzatma talebinde bulunabilir; bu takdirde komiserin de görüşü alınır. Her iki hâlde de uzatma talebi kesin mühletin sonra ermesinden önce yapılır ve uzatma kararı vermeden önce, varsa alacaklılar kurulunun da görüşü alınır.
Kesin mühlet verilmesine, kesin mühletin uzatılmasına ve kesin mühletin kaldırılarak konkordato talebinin reddine ilişkin kararlar, 288 inci madde uyarınca ilân edilir ve ilgili yerlere bildirilir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0290: Konkordato komiseri ve alacaklılar kurulu ile bunların görevleri:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 18. Maddesi ile Değişmiştir.)
Dosyayı teslim alan komiser kesin mühlet içinde, konkordatonun tasdikine yönelik işlemleri tamamlayarak dosyayı raporuyla birlikte mahkemeye iade eder.
Komiserin görevleri şunlardır:
a) Konkordato projesinin tamamlanmasına katkıda bulunmak.
b) Borçlunun faaliyetlerine nezaret etmek.
c) Bu kanunda verilen görevleri yapmak.
d) Mahkemenin istediği konularda ve uygun göreceği sürelerde ara raporlar sunmak.
e) Alacaklılar kurulunu konkordatonun seyri hakkında düzenli aralıklarla bilgilendirmek.
f) Talepte bulunan diğer alacaklılara konkordatonun seyri ve borçlunun güncel malî durumu hakkında bilgi vermek.
g) Mahkeme tarafından verilen diğer görevleri yerine getirmek.
8 inci, 10 uncu, 11 inci, 16 ncı, 21 inci ve 359 uncu maddeler hükümleri kıyas yoluyla komiserler hakkında da uygulanır.
Komiserin konkordatoya ilişkin işlemleri ile ilgili şikayetler, asliye ticaret mahkemesi tarafından kesin olarak karara bağlanır.
Mahkemece atanan geçici komiser ve komiserler, özel sicilinde kaydedilmek üzere mahkemenin bağlı bulunduğu bölge adliye mahkemesi bilirkişilik bölge kuruluna bildirilir. Bir kişi eş zamanlı olarak beşten fazla dosyada geçici komiser ve komiser olarak görev yapamaz. Komiserin sorumlulukları hakkında 227 nci maddenin dördüncü ve beşinci fıkrası hükümleri uygulanır.
(5. Fıkra 19.12.2018 tarih ve 30630 sayılı Resmi Gazetede yayımlanan 7155 Sayılı Kanunun 15. maddesi ile Değişmiştir.) Komiserler, bilirkişilik bölge kurulları tarafından oluşturulan komiser listesinden seçilir. Listeye kayıt için Adalet Bakanlığı tarafından izin verilen kurumlardan alınacak eğitimin tamamlanmış olması zorunludur. Ayrıca, Kamu Gözetimi, Muhasebe ve Denetim Standartları Kurumu, komiser olarak görevlendirilebilecek, yetkilendirilmiş bağımsız denetçileri liste hâlinde bilirkişilik bölge kurullarına bildirir. Listede görevlendirilecek komiser bulunmaması hâlinde liste dışından görevlendirme yapılır ve bu durum bölge kuruluna bildirilir. Bir kişi eş zamanlı olarak beşten fazla dosyada geçici komiser ve komiser olarak görev yapamaz. Komiserin sorumlulukları hakkında 227 nci maddenin dördüncü ve beşinci fıkrası hükümleri uygulanır.
(6. Fıkra 19.12.2018 tarih ve 30630 sayılı Resmi Gazetede yayımlanan 7155 Sayılı Kanunun 15. maddesi ile Değişmiştir.) Konkordato komiserinin nitelikleri, eğitimi, eğitim verecek kurumlar ve eğitimden muaf tutulacaklar ile komiserliğe ilişkin diğer hususlar Adalet Bakanlığınca yürürlüğe konulan yönetmelikle belirlenir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0291: Borçlunun malî durumunun düzelmesi nedeniyle kesin mühletin kaldırılması:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 19. Maddesi ile Değişmiştir.)
Konkordato talebi ile amaçlanan iyileşmenin, kesin mühletin sona ermesinden önce gerçekleştiğinin komiserin yazılı raporuyla mahkemeye bildirilmesi üzerine mahkemece resen, kesin mühletin kaldırılarak konkordato talebinin reddine karar verilir. Bu karar, 288 inci madde uyarınca ilân edilir ve ilgili yerlere bildirilir.
Mahkeme, bu madde kapsamında kesin mühletin kaldırılmasına karar vermeden önce borçlu ve varsa konkordato talep eden alacaklı ve alacaklılar kurulunu duruşmaya davet eder; diğer alacaklıları ise gerekli görürse davet eder.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0292: Kesin mühlet içinde konkordato talebinin reddi ile iflâsın açılması:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 20. Maddesi ile Değişmiştir.)
İflâsa tabi borçlu bakımından, kesin mühletin verilmesinden sonra aşağıdaki durumların gerçekleşmesi hâlinde komiserin yazılı raporu üzerine mahkeme kesin mühleti kaldırarak konkordato talebinin reddine ve borçlunun iflâsına resen karar verir:
a) Borçlunun malvarlığının korunması için iflâsın açılması gerekiyorsa.
b) Konkordatonun başarıya ulaşamayacağı anlaşılıyorsa.
c) Borçlu, 297 nci maddeye aykırı davranır veya komiserin talimatlarına uymazsa ya da borçlunun alacaklıları zarara uğratma amacıyla hareket ettiği anlaşılıyorsa (1).
d) Borca batık olduğu anlaşılan bir sermaye şirketi veya kooperatif, konkordato talebinden feragat ederse.
İflâsa tabi olmayan borçlu bakımından ise birinci fıkranın (b) ve (c) bentlerindeki hâllerin kesin mühletin verilmesinden sonra gerçekleşmesi durumunda, komiserin yazılı raporu üzerine mahkeme kesin mühleti kaldırarak konkordato talebinin reddine resen karar verir.
Mahkeme, bu madde uyarınca karar vermeden önce borçlu ve varsa konkordato talep eden alacaklı ve alacaklılar kurulunu duruşmaya davet eder; diğer alacaklıları ise gerekli görürse davet eder.
(1) Altı Çizili İbare 19.12.2018 Tarih ve 30630 Sayılı Resmi Gazetede Yayımlanan 7155 Sayılı Kanunun 16. maddesi ile eklenmiştir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
MADDENİN YÜRÜRLÜĞE GİRMEMİŞ DEĞİŞİKLİĞİ MEVCUT ! GÖRMEK İÇİN TIKLAYINIZ
I. Adi Konkordato
Madde 0293: Kanun yolları:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 21. Maddesi ile Değişmiştir.)
Kesin mühlet talebinin kabulü ile mühletin kaldırılması talebinin reddine ilişkin kararlara karşı kanun yoluna başvurulamaz.
Kesin mühlet talebinin değerlendirilmesi sonucunda, hakkında iflâs kararı verilmeyen borçlunun konkordato talebinin reddine karar verilirse, borçlu veya varsa konkordato talep eden alacaklı bu kararın tebliğinden itibaren on gün içinde istinaf yoluna başvurabilir. Bölge adliye mahkemesinin kararı kesindir. Bölge adliye mahkemesi tarafından ilk derece mahkemesi kararı kaldırılarak mühlet kararı verildiği hâllerde dosya, komiserin görevlendirilmesi de dahil olmak üzere müteakip işlemlerin yürütülmesi için ilk derece mahkemesine gönderilir.
Mahkemenin veya bölge adliye mahkemesinin konkordato talebinin reddiyle birlikte borçlunun iflâsına da karar verdiği hâllerde 164 üncü madde hükmü uygulanır.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0294: Kesin mühletin alacaklılar bakımından sonuçları:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 22. Maddesi ile Değişmiştir.)
Mühlet içinde borçlu aleyhine 21/7/1953 tarihli ve 6183 sayılı Amme Alacaklarının Tahsil Usulü Hakkında Kanuna göre yapılan takipler de dahil olmak üzere hiçbir takip yapılamaz ve evvelce başlamış takipler durur, ihtiyatî tedbir ve ihtiyatî haciz kararları uygulanmaz, bir takip muamelesi ile kesilebilen zamanaşımı ve hak düşüren müddetler işlemez.
206 ncı maddenin birinci sırasında yazılı imtiyazlı alacaklar için haciz yoluyla takip yapılabilir.
Tasdik edilen konkordato projesi aksine hüküm içermediği takdirde kesin mühlet tarihinden itibaren rehinle temin edilmemiş her türlü alacağa faiz işlemesi durur.
Takas bu Kanunun 200 ve 201 inci maddelerine tâbidir. Bu maddelerin uygulanmasında geçici mühletin ilânı tarihi esas alınır.
Hacizli mallar hakkında niteliğine uygun düştüğü ölçüde 186 ncı madde hükmü uygulanır.
Konkordato mühletinin verilmesinden önce, müstakbel bir alacağın devri sözleşmesi yapılmış ve devredilen alacak konkordato mühletinin verilmesinden sonra doğmuş ise, bu devir hükümsüzdür.
Konusu para olmayan alacaklar, alacaklı tarafından, ona eşit kıymette para alacağına çevrilerek komisere bildirilir. Şu kadar ki borçlu, komiserin onayıyla taahhüdün aynen ifasını üstlenmekte serbesttir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0295: Kesin mühletin rehinli alacaklılar bakımından sonuçları:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 23. Maddesi ile Değişmiştir.)
Mühlet sırasında rehinle temin edilmiş alacaklar nedeniyle rehnin paraya çevrilmesi yoluyla takip başlatılabilir veya başlamış olan takiplere devam edilebilir ancak bu takip nedeniyle muhafaza tedbirleri alınamaz ve rehinli malın satışı gerçekleştirilemez.
(Fıkra 19.06.2021 tarih ve 31516 sayılı Resmi Gazetede yayımlanan 7327 Sayılı Kanunun 3. Maddesi ile Eklenmiştir) Şu kadar ki, rehinli malın konkordato projesine göre işletme tarafından kullanılması öngörülmüyor veya kıymeti düşecek ya da muhafazası masraflı olacak ise 297 nci maddenin ikinci fıkrasındaki usule göre satışına izin verilebilir. Satış gelirinden rehinli alacaklıya rehin bedeli kadar ödeme yapılır.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0296: Kesin mühletin sözleşmeler bakımından sonuçları:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 24. Maddesi ile Değişmiştir.)
Sözleşmenin karşı tarafının konkordato projesinden etkilenip etkilenmediğine bakılmaksızın, borçlunun taraf olduğu ve işletmesinin faaliyetinin devamı için önem arz eden sözleşmelerin devamı esastır. Bu (1) sözleşmelerde yer alıp da borçlunun konkordato talebinde bulunmasının sözleşmeye aykırılık teşkil edeceğine, haklı fesih sebebi sayılacağına yahut borcu muaccel hâle getireceğine ilişkin hükümler, borçlunun konkordato yoluna başvurması durumunda uygulanmaz. Sözleşmede bu yönde bir hüküm bulunmasa dahi sözleşme, borçlunun konkordatoya başvurduğu gerekçesiyle sona erdirilemez. (Cümle 19.06.2021 tarih ve 31516 sayılı Resmi Gazetede yayımlanan 7327 Sayılı Kanunun 4. Maddesi ile Eklenmiştir) Bu fıkra kapsamında geçici ve kesin mühlet süresince devam eden sözleşmeler nedeniyle borçlanılan edimler karşılıklı olarak ifa edilir.
Borçlu, tarafı olduğu ve konkordatonun amacına ulaşmasını engelleyen aşırı külfetli (1) sürekli borç ilişkilerini, komiserin uygun görüşü ve mahkemenin izniyle (1) herhangi bir zamanda sona erecek şekilde feshedebilir. Bu çerçevede ödenmesi gereken tazminat, konkordato projesine tabi olur. Hizmet sözleşmelerinin feshine ilişkin özel hükümler saklıdır.
(1) Altı Çizili İbareler 19.06.2021 tarih ve 31516 sayılı Resmi Gazetede yayımlanan 7327 Sayılı Kanunun 4. Maddesi ile eklenmiş ve onayıyla İbaresi izniyle şeklinde değişmiştir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0297: Kesin mühletin borçlu bakımından sonuçları:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 25. Maddesi ile Değişmiştir.)
Borçlu, komiserin nezareti altında işlerine devam edebilir. Şu kadar ki, mühlet kararı verirken veya mühlet içinde mahkeme, bazı işlemlerin geçerli olarak ancak komiserin izni ile yapılmasına veya borçlunun yerine komiserin işletmenin faaliyetini devam ettirmesine karar verebilir.
(2. Fıkra 19.06.2021 tarih ve 31516 sayılı Resmi Gazetede yayımlanan 7327 Sayılı Kanunun 5. Maddesi ile Değişmiştir.) Borçlu, mahkemenin izni dışında mühlet kararından itibaren rehin tesis edemez, kefil olamaz ve ivazsız tasarruflarda bulunamaz; taşınmazını, işletmenin faaliyetinin devamı için önem arz eden taşınırını ve işletmenin devamlı tesisatını devredemez ve takyit edemez. Aksi hâlde yapılan işlemler hükümsüzdür. Mahkeme bu işlemler hakkında karar vermeden önce komiserin görüşü ile alacaklılar kurulunun muvafakatini (*) almak zorundadır.
Borçlu bu hükme yahut komiserin ihtarlarına aykırı davranırsa mahkeme, borçlunun malları üzerindeki tasarruf yetkisini kaldırabilir veya 292 nci madde çerçevesinde karar verir.
Birinci ve üçüncü fıkra kapsamında alınan kararlar 288 inci madde uyarınca ilân edilir ve ilgili yerlere bildirilir.
(*) (Anayasa Mahkemesinin 4/4/2024 Tarihli ve E: 2024/10, K: 2024/97 Sayılı Kararı ile bu fıkrada yer alan ...ile alacaklılar kurulunun... ve ...muvafakatini... ibareleri iptal edilmiştir.)
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0298: Defter tutulması ve rehinli malların kıymetinin takdiri:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 26. Maddesi ile Değişmiştir.)
Komiser, görevlendirilmesini müteakip borçlunun mevcudunun bir defterini yapar ve malların kıymetlerini takdir eder. Borçlunun başka yerlerde malları varsa bu muamele o yer icra dairesi marifetiyle yaptırılabilir.
Komiser rehinli malların kıymetinin takdirine ilişkin kararını alacaklıların incelemesine hazır bulundurur; kıymet takdiri kararı alacaklılar toplantısından önce yazılı olarak rehinli alacaklılara ve borçluya bildirilir.
İlgililer, yedi gün içinde ve masrafını önceden vermek kaydıyla, mahkemeden rehinli malların kıymetini yeniden takdir etmesini isteyebilirler. Eğer yeni kıymet takdiri bir alacaklı tarafından istenmiş ve takdir edilen kıymet, kayda değer bir şekilde değişmişse alacaklı borçludan masraflarının ödenmesini talep edebilir.
Rehinli taşınmaz malların bu madde kapsamındaki kıymet takdiri, 6/12/2012 tarihli ve 6362 sayılı Sermaye Piyasası Kanunu uyarınca gayrimenkul değerleme uzmanlığı lisansı ile yetkilendirilen kişilere yaptırılabilir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0298/A: Rehinli taşınır veya taşınmazın paraya çevrilmesinin ertelenmesi
(Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 65. Maddesi ile Yürürlükten Kaldırılmıştır.)
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
Madde 0299: Alacaklıları alacaklarını bildirmeye davet:
(Madde Başlığı ve Madde 15.04.2018 tarih ve 30361 sayılı Resmi Gazetede yayımlanan 7101 Sayılı Kanunun 27. Maddesi ile Değişmiştir.)
Alacaklılar, komiser tarafından 288 inci madde uyarınca yapılacak ilânla, ilân tarihinden itibaren onbeş gün içinde alacaklarını bildirmeye davet olunur. Ayrıca, ilânın birer sureti adresi belli olan alacaklılara posta ile gönderilir. İlânda, alacaklarını bildirmeyen alacaklıların bilançoda kayıtlı olmadıkça konkordato projesinin müzakerelerine kabul edilmeyecekleri ihtarı da yazılır.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0300: Alacaklar hakkında borçlunun beyana daveti:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 28. Maddesi ile Değişmiştir.)
Komiser, borçluyu iddia olunan alacaklar hakkında açıklamada bulunmaya davet eder. Komiser, alacakların varit olup olmadığı hakkında borçlunun defterleri ve belgeleri üzerinde gerekli incelemelerde bulunarak bunların neticesini 302 nci madde gereğince vereceği raporda belirtir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0301: Alacaklılar toplantısına davet:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 29. Maddesi ile Değişmiştir.)
Konkordato projesinin hazırlanması, alacakların bildirilmesi ve tahkiki tamamlandıktan sonra komiser, 288 inci madde uyarınca yapacağı yeni bir ilânla alacaklıları, konkordato projesini müzakere etmek üzere toplanmaya davet eder. Toplantı günü ilândan en az on beş gün sonra olmak zorundadır. İlanda alacaklıların, toplantıdan önceki yedi gün içinde belgeleri inceleyebilecekleri de bildirilir. Ayrıca, ilânın birer sureti adresi belli olan alacaklılara posta ile gönderilir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0302: Alacaklılar toplantısı ve projenin kabulü için gerekli çoğunluk:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 30. Maddesi ile Değişmiştir.)
Komiser alacaklılar toplantısına başkanlık eder ve borçlunun durumu hakkında bir rapor verir.
Borçlu gerekli açıklamaları yapmak üzere toplantıda hazır bulunmaya mecburdur.
Konkordato projesi;
a) Kaydedilmiş olan alacaklıların ve alacakların yarısını veya
b) Kaydedilmiş olan alacaklıların dörtte birini ve alacakların üçte ikisini,
aşan bir çoğunluk tarafından imza edilmiş ise kabul edilmiş sayılır.
Oylamada sadece konkordato projesinden etkilenen alacaklılar oy kullanabilir. 206 ncı maddenin birinci sırasında yazılı imtiyazlı alacakların alacaklıları ve borçlunun eşi ve çocuğu ile kendisinin ve evlilik bağı ortadan kalkmış olsa dahi eşinin anası, babası ve kardeşi alacak ve alacaklı çoğunluğunun hesabında dikkate alınmaz.
Rehinle temin edilmiş olan alacaklar, 298 inci madde uyarınca takdir edilen kıymet sonucunda teminatsız kaldıkları kısım için hesaba katılırlar.
Çekişmeli veya geciktirici koşula bağlı yahut belirli olmayan bir vadeye tabi alacakların hesaba katılıp katılmamasına ve ne oranda katılacağına mahkeme karar verir. Şu kadar ki bu iddialar hakkında ileride mahkemece verilecek hükümler saklıdır.
Konkordato projesinin müzakereleri sonucunda oluşturulan konkordato tutanağı, kabul ve ret oylarını içerecek şekilde derhâl imza olunur. Toplantının bitimini takip eden yedi gün içinde gerçekleşen iltihaklar da kabul olunur.
Komiser, iltihak süresinin bitmesinden itibaren en geç yedi gün içinde konkordatoya ilişkin bütün belgeleri, konkordato projesinin kabul edilip edilmediğine ve tasdikinin uygun olup olmadığına dair gerekçeli raporunu mahkemeye tevdi eder.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0303: Borçtan birlikte sorumlu olanlara karşı haklar:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 31. Maddesi ile Değişmiştir.)
Konkordatoya muvafakat etmeyen alacaklı borçtan birlikte sorumlu olanlara karşı bütün haklarını muhafaza eder.
Konkordatoya muvafakat eden alacaklı da kendi haklarını, borçtan birlikte sorumlu olan kişilere ödeme mukabilinde devir teklif etmek ve onlara toplantıların günü ile yerini en az on gün önce haber vermek şartıyla bu hükümden yararlanır.
Alacaklı müracaat hakkına halel gelmeksizin borçtan birlikte sorumlu olan kişilere konkordato müzakerelerine katılma yetkisini verebilir ve onların kararını kabul taahhüdünde bulunabilir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0304: Konkordatonun mahkemede incelenmesi:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 32. Maddesi ile Değişmiştir.)
Komiserin gerekçeli raporunu ve dosyayı tevdi alan mahkeme, konkordato hakkında karar vermek üzere yargılamaya başlar. Mahkeme, komiseri dinledikten sonra kısa bir zamanda ve her hâlde kesin mühlet içinde kararını vermek zorundadır. Karar vermek için tayin olunan duruşma günü, 288 inci madde uyarınca ilân edilir. İtiraz edenlerin, itiraz sebeplerini duruşma gününden en az üç gün önce yazılı olarak bildirmek kaydıyla duruşmada hazır bulunabilecekleri de ilâna yazılır.
Konkordato hakkında yapılan yargılamada kesin mühlet içinde bir karar verilemeyeceği anlaşılırsa; mahkeme, gerekli görürse komiserden gerekçeli bir rapor da alarak, karar verilinceye kadar mühlet hükümlerinin devamına karar verebilir. Bu süre altı aydan fazla olamaz.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0305: Konkordatonun tasdiki şartları:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 33. Maddesi ile Değişmiştir.)
302 nci madde uyarınca yapılan toplantıda ve iltihak süresi içinde verilen oylarla kabul edilen konkordato projesinin tasdiki aşağıdaki şartların gerçekleşmesine bağlıdır:
a) Adi konkordatoda teklif edilen tutarın, borçlunun iflâsı hâlinde alacaklıların eline geçebilecek muhtemel miktardan fazla olacağının anlaşılması; malvarlığının terki suretiyle konkordatoda paraya çevirme hâlinde elde edilen hasılat veya üçüncü kişi tarafından teklif edilen tutarın iflâs yoluyla tasfiye hâlinde elde edilebilecek bedelden fazla olacağının anlaşılması.
b) Teklif edilen tutarın borçlunun kaynakları ile orantılı olması (bu kapsamda mahkeme, borçlunun beklenen haklarının dikkate alınıp alınmayacağını ve alınacaksa ne oranda dikkate alınacağını da takdir eder).
c) Konkordato projesinin 302 nci maddede öngörülen çoğunlukla kabul edilmiş bulunması.
d) 206 ncı maddenin birinci sırasındaki imtiyazlı alacaklıların alacaklarının tam olarak ödenmesinin ve mühlet içinde komiserin izniyle akdedilmiş borçların ifasının, alacaklı bundan açıkça vazgeçmedikçe yeterli teminata bağlanmış olması (302 nci maddenin altıncı fıkrası kıyasen uygulanır).
e) Konkordatonun tasdikinin gerektirdiği yargılama giderleri ile konkordatonun tasdiki durumunda alacaklılara ödenmesi kararlaştırılan para üzerinden alınması gereken harcın, tasdik kararından önce, borçlu tarafından mahkeme veznesine depo edilmiş olması.
Mahkeme konkordato projesini yetersiz bulursa kendiliğinden veya talep üzerine gerekli gördüğü düzeltmenin yapılmasını isteyebilir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0306: Konkordatonun tasdiki kararı, kapsamı ve ilânı:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 34. Maddesi ile Değişmiştir.)
Konkordatonun tasdiki kararında alacaklıların hangi ölçüde alacaklarından vazgeçtiği ve borçlunun borçlarını hangi takvim çerçevesinde ödeyeceği belirtilir.
Kararda, tasdik edilen konkordatonun yerine getirilmesini sağlamak için gerekli gözetim, yönetim ve tasfiye tedbirlerini almakla görevli bir kayyım tayin edilebilir. Bu takdirde kayyım, borçlunun işletmesinin durumu ve proje uyarınca borçlarını ödeme kabiliyetini muhafaza edip etmediği konusunda iki ayda bir tasdik kararını veren mahkemeye rapor verir; alacaklılar bu raporu inceleyebilirler.
Tasdik kararı mahkemece, 288 inci madde uyarınca ilân olunur ve ilgili yerlere bildirilir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0307: Rehinli malların muhafaza ve satışı ile finansal kiralama konusu malların iadesinin ertelenmesi:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 35. Maddesi ile Değişmiştir.)
Borçlunun talebi üzerine, tasdik kararında rehinli malın muhafaza altına alınması ve satışı, karardan itibaren bir yılı geçmemek üzere aşağıdaki şartlarla ertelenebilir.
a) Rehinle temin edilen alacak konkordato talebinden önce doğmuş olmalıdır.
b) Rehinle temin edilen alacağın konkordato talep tarihine kadar ödenmemiş faizi bulunmamalıdır.
c) Borçlu rehinli malın, işletmenin faaliyeti için zorunlu olduğunu ve paraya çevrilmesi durumunda ekonomik varlığının tehlikeye düşeceğini yaklaşık olarak ispat etmiş olmalıdır.
Rehinli malın muhafazası ve paraya çevrilmesinin ertelenmesi hâlinde satış isteme süresi işlemez.
Borçlunun talebi üzerine, tasdik kararında finansal kiralama konusu malların iadesi, karardan itibaren bir yılı geçmemek üzere aşağıdaki şartlarla ertelenebilir.
a) Borçlu finansal kiralama sözleşmesinin aynen ifasını 294 üncü maddenin yedinci fıkrası uyarınca üstlenmiş olmalıdır.
b) Finansal kiralamadan doğan kira alacağı konkordato talebinden önce doğmuş olmalıdır.
c) Ödenmemiş kira borcu, üç aylık tutarı aşmamalıdır.
d) Bu erteleme nedeniyle finansal kiralama konusu malın değer kaybından kaynaklanabilecek zarar, teminat altına alınmış olmalıdır.
e) Borçlu finansal kiralama konusu malın işletmenin faaliyeti için zorunlu olduğunu ve iade edilmesi durumunda ekonomik varlığının tehlikeye düşeceğini yaklaşık olarak ispat etmiş olmalıdır.
Birinci ve üçüncü fıkrada belirtilen alacaklılar yazılı görüşlerini konkordatonun tasdikine ilişkin duruşmadan önce sunmaya davet edilirler; bu alacaklılar ayrıca tasdik duruşmasına çağırılırlar.
Borçlu, rehinli veya finansal kiralama konusu malı rızasıyla devreder, iflâs eder veya ölürse, erteleme kendiliğinden hükümsüz hâle gelir.
Konkordatoyu tasdik eden mahkeme, ilgili alacaklının talebi üzerine ve borçluyu da davet ederek aşağıdaki hâllerden birinin varlığının yaklaşık olarak ispat edilmesi kaydıyla erteleme kararını kaldırır.
a) Borçlu ertelemeyi yanlış bilgiler vermek suretiyle elde etmişse.
b) Borçlunun serveti ve gelirleri artmış ve borçlu, ekonomik varlığını tehlikeye sokmadan borcu ödeyebilecek hâle gelmişse.
c) Rehinli malın paraya çevrilmesi veya finansal kiralama konusu malın iadesi, borçlunun ekonomik varlığını artık tehlikeye sokmayacaksa
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
I. Adi Konkordato
Madde 0308: Konkordatonun tasdik edilmemesi ve borçlunun iflâsı:
(Madde Başlığı ve Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 36. Maddesi ile Değişmiştir.)
Konkordato tasdik edilmezse mahkeme konkordato talebinin reddine karar verir ve bu karar 288 inci madde uyarınca ilân edilerek ilgili yerlere bildirilir. Borçlunun iflâsa tabi şahıslardan olması ve doğrudan doğruya iflâs sebeplerinden birinin mevcut olması hâlinde mahkeme, borçlunun iflâsına resen karar verir.
(Fıkra 19.06.2021 tarih ve 31516 sayılı Resmi Gazetede yayımlanan 7327 Sayılı Kanunun 6. Maddesi ile Eklenmiştir) Konkordato süreci iflâsla sonuçlandığı takdirde, iflâs kararını veren mahkeme tasfiyenin basit veya adi tasfiye usulüne göre yapılmasına ve gerektiğinde adi tasfiyenin komiserler tarafından yerine getirilmesine karar verir. Bu hâlde iflâs idaresine ait görev ve yetkiler komiserler tarafından kullanılır.
MADDENİN YÜRÜRLÜĞE GİRMEMİŞ DEĞİŞİKLİĞİ MEVCUT ! GÖRMEK İÇİN TIKLAYINIZ
Madde 0308/A: Kanun yolları:
(Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 37. Maddesi ile Eklenmiştir)
Konkordato hakkında verilen karara karşı borçlu veya konkordato talep eden alacaklı, kararın tebliğinden; itiraz eden diğer alacaklılar ise tasdik kararının ilânından itibaren on gün içinde istinaf yoluna başvurabilir. Bölge adliye mahkemesi kararına karşı on gün içinde temyiz yoluna başvurulabilir. İstinaf ve temyiz incelemeleri, Hukuk Muhakemeleri Kanunu hükümlerine göre yapılır.
Madde 0308/B: Çekişmeli alacaklar hakkında dava:
(Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 37. Maddesi ile Eklenmiştir)
Alacakları itiraza uğramış olan alacaklılar, tasdik kararının ilânı tarihinden itibaren bir ay içinde dava açabilirler.
Tasdik kararını veren mahkeme, konkordato projesi uyarınca çekişmeli alacaklara isabet eden payın, kararın kesinleşmesine kadar borçlu tarafından, mahkemece belirlenen bir bankaya yatırılmasına karar verebilir. Süresi içinde dava açmamış olan alacaklılar, bu paydan ödeme yapılmasını talep edemezler; bu durumda yatırılan pay borçluya iade edilir.
Madde 0308/C: Konkordatonun hükümleri:
(Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 37. Maddesi ile Eklenmiştir)
Konkordato, tasdik kararıyla bağlayıcı hâle gelir. Tasdik edilen konkordato projesinde konkordatonun, tasdik kararının kesinleşmesiyle bağlayıcı hâle geleceği de kararlaştırılabilir; bu takdirde mühletin etkileri, kanunda öngörülen istisnalar saklı kalmak kaydıyla konkordatonun bağlayıcı hâle geldiği tarihe kadar devam eder.
Bağlayıcı hâle gelen konkordato, konkordato talebinden önce veya komiserin izni olmaksızın mühlet içinde doğan bütün alacaklar için mecburidir.
206 ncı maddenin birinci sırasında yazılı imtiyazlı alacaklar, rehinli alacaklıların rehnin kıymetini karşılayan miktardaki alacakları ve 6183 sayılı Kanun kapsamındaki amme alacakları hakkında bu maddenin ikinci fıkrası hükmü uygulanmaz.
(1. Cümle 19.06.2021 tarih ve 31516 sayılı Resmi Gazetede yayımlanan 7327 Sayılı Kanunun 7. Maddesi ile Değişmiştir.) Kredi kurumları tarafından verilen krediler de dâhil olmak üzere geçici mühlet kararından sonra komiserin izniyle akdedilmiş borçlar, adi konkordatoda konkordato şartlarına tabi değildir, temerrüt hâlinde mühlet sırasında dahi icra takibine konu edilebilir ve 206 ncı madde kapsamında rehinli alacaklardan hemen sonra, diğer bütün alacaklardan önce ödenir; malvarlığının terki suretiyle konkordatoda yahut sonraki bir iflâsta 248 inci madde kapsamında masa borcu sayılır. Aynı kural karşı edimin ifasını komiserin izniyle kabul eden borçlunun taraf olduğu sürekli borç ilişkilerindeki karşı edimler için de geçerlidir.
Madde 0308/Ç: Konkordatonun sonuçlanmayan takiplere etkisi:
(Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 37. Maddesi ile Eklenmiştir)
Konkordatonun taraflar için bağlayıcı hâle gelmesi, geçici mühlet kararından önce başlatılmış takiplerde konulan ve henüz paraya çevrilmemiş olan hacizleri hükümden düşürür.
Birinci fıkra hükmü, 308/c maddesinin üçüncü fıkrası kapsamındaki alacaklar için konulan hacizler hakkında uygulanmaz.
Madde 0308/D: Konkordato haricinde yapılan vaatler:
(Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 37. Maddesi ile Eklenmiştir)
Borçlu tarafından alacaklılardan birine konkordato projesinde öngörülenden fazla olarak yapılan vaatler hükümsüzdür.
MADDENİN YÜRÜRLÜĞE GİRMEMİŞ DEĞİŞİKLİĞİ MEVCUT ! GÖRMEK İÇİN TIKLAYINIZ
Madde 0308/E: Konkordatonun kısmen feshi:
(Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 37. Maddesi ile Eklenmiştir)
Kendisine karşı konkordato projesi uyarınca ifada bulunulmayan her alacaklı konkordato uyarınca kazanmış olduğu yeni hakları muhafaza etmekle birlikte konkordatoyu tasdik eden mahkemeye başvurarak kendisi hakkında konkordatoyu feshettirebilir.
Fesih talebi üzerine verilecek hükmün tebliğinden itibaren on gün içinde istinaf yoluna başvurulabilir. Bölge adliye mahkemesi kararına karşı tebliğ tarihinden itibaren on gün içinde temyiz yoluna başvurulabilir.
Madde 0308/F: Konkordatonun tamamen feshi:
(Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 37. Maddesi ile Eklenmiştir)
Her alacaklı, kötü niyetle sakatlanmış konkordatonun feshini tasdik kararını vermiş olan mahkemeden isteyebilir.
Konkordatonun tamamen feshi kararı kesinleştiğinde durum 288 inci madde uyarınca ilân edilir ve ilgili yerlere bildirilir.
308 inci madde hükmü bu hâlde de uygulanır.
Madde 0308/G: Konkordatoda harç, vergi istisnaları ve teşvik belgeleri:
(Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 37. Maddesi ile Eklenmiştir)
Tasdik edilen konkordato projesi kapsamında;
a) Yapılacak işlemler, 492 sayılı Harçlar Kanununa tabi harçlardan; bu işlemler nedeniyle düzenlenecek kâğıtlar, damga vergisinden,
b) Alacaklılar tarafından her ne nam altında olursa olsun tahsil edilecek tutarlar, 6802 sayılı Gider Vergileri Kanunu gereği ödenecek banka ve sigorta muameleleri vergisinden,
c) Borçluya kullandırılacak krediler, Kaynak Kullanımı Destekleme Fonundan,
istisna edilmiştir.
Bu istisna hükümleri konkordato projesinde belirtilen işlemler bakımından borçlu ile proje kapsamındaki alacaklılara özgü olarak uygulanır. Üçüncü kişiler bu istisna hükümlerinden yararlanamaz.
Konkordato projesine göre borçları yeni bir itfa plânına bağlanan borçlulara ait olan teşvik belgelerinin süreleri ile ihracat taahhüt süreleri, geçici mühlet kararının verildiği tarihten konkordatonun bağlayıcı hâle geldiği tarihe kadar işlemez.
II. Rehinli Alacaklılarla Müzakere ve Borçların Yapılandırılması (*)
Madde 0308/H: Rehinli alacaklılarla müzakere şartları ve yapılandırmanın hükümleri:
(Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 38. Maddesi ile Eklenmiştir)
Adi konkordatoda borçlu, ön projede belirtmek suretiyle, alacaklı lehine rehin tesis edilmiş borçlarının yapılandırılmasını bu madde uyarınca talep eder.
Komiser, kesin mühlet içinde uygun göreceği zamanda bütün rehinli alacaklıları borçlunun anapara indirimi, faiz indirimi, vadelendirme veya diğer ödeme tekliflerini müzakere etmek üzere tebligat çıkartarak davet eder.
Müzakerede ve müzakereyi takip eden yedi günlük iltihak süresi içinde rehinli alacaklıların, alacak miktarı itibarıyla üçte ikiyi aşan çoğunluğu ile bir anlaşma hasıl olursa, komiser, imzalanan anlaşmaları tutanağa bağlar ve rehinli alacaklılarla anlaşma yapıldığını 302 nci madde uyarınca mahkemeye tevdi edeceği gerekçeli raporuna ayrı ve bağımsız bir başlık altında işler.
Borçlunun tekliflerinin alacak miktarı itibarıyla üçte ikiyi aşan çoğunlukla kabul edilmesi hâlinde, borçlu ile anlaşamayan rehinli alacaklı, konkordato talep tarihinden itibaren, taraflar arasındaki sözleşmede kararlaştırılan temerrüt öncesi faiz oranı uygulanmak suretiyle, diğer rehinli alacaklılarla yapılan anlaşmalardan en uzun vadelisine tabi olur. Bu husus ve anlaşmaya varılamayan rehinli alacaklılara borçlu tarafından yapılacak ödemelere ilişkin plan komiser tarafından tutanağa geçirilir ve komiserin 302 nci madde uyarınca mahkemeye tevdi edeceği gerekçeli rapora da işlenir.
Rehinli alacaklılarla bir anlaşmaya varılamamışsa, bu husus da komiserin gerekçeli raporuna işlenir.
Mahkeme, rehinli alacaklılarla yapılan anlaşmaları üçte iki oranına ulaşılıp ulaşılmadığı ve anlaşmaya varılamayan rehinli alacaklılar varsa bunlara uygulanacak ödeme planının bu maddede öngörülen şartlara uyup uymadığı bakımından kontrol ettikten sonra anlaşmaları ve ödeme planını, 305 inci ve 306 ncı maddeler uyarınca vereceği karara dahil eder.
302 nci madde uyarınca yapılacak alacaklılar toplantısı borçlunun konkordato projesini kabul etmezse, bu madde uyarınca anlaşma yapmış olan rehinli alacaklıların borçluyla akdetmiş bulundukları anlaşmalar ve anlaşma yapmamış olan rehinli alacaklılar için hazırlanmış olan ödeme planı geçerli hâle gelmez.
Yapılan anlaşmaya uygun olarak kendisine karşı ifada bulunulmayan her rehinli alacaklı tasdik kararını veren mahkemeye başvurarak o rehinli alacağa ilişkin anlaşmayı feshettirebilir. Ancak bu fesih sonucunda üçüncü fıkrada belirtilen üçte iki oranının altına düşüldüğü takdirde, borçlunun teklifini kabul etmeyip ödeme planına tabi tutulan rehinli alacaklılar bu planla bağlı olmaktan çıkar, borçlu ile anlaşmış olan rehinli alacaklılar ise anlaşmayı sona erdirebilir.
Bu madde münhasıran adi konkordatoda borçlunun, alacaklı lehine rehin tesis edilmiş borçlarının yapılandırılması teklifinde bulunması hâlinde uygulanır. 285 ilâ 309/l maddeleri, açıkça belirtilmedikçe rehinli alacaklılar hakkında uygulanmaz.
(*) (Üst başlık: 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 38. Maddesi ile eklenmiştir.)
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
III. İflastan Sonra Konkordato (*)(***)
Madde 0309: Şartları ve hükümleri (**)
(Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 39. Maddesi ile Değişmiştir.)
İflâsına hükmedilmiş olan bir borçlu konkordato talep ederse veya bu borçlunun alacaklılarından biri konkordato işlemlerinin başlatılmasını isterse, iflâs idaresi, görüşüyle beraber ikinci alacaklılar toplanmasında veya daha sonra müzakere edilmek üzere alacaklılara bu talebi bildirir.
302 ilâ 307 nci maddeler ile 308/a ilâ 308/g maddeleri burada da uygulanır. Komisere ait görevler iflâs idaresi tarafından yapılır.
Konkordato talebinin alacaklılar tarafından kabul edildiği toplantının yapıldığı tarihten, konkordatonun mahkemece tasdik edildiği tarihe kadar geçen sürede müflisin mallarının paraya çevrilmesi durur. Bu süre altı ayı geçemez.
Konkordato hakkında verilen karar iflâs idaresine bildirilir.
Konkordatonun tasdiki kararının kesinleşmesi üzerine iflâs idaresi iflâsa hükmeden mahkemeden iflâsın kaldırılmasını ister.
İflâstan sonra konkordato iflâs tasfiyesi içinde ancak bir defa istenebilir.
(*) (Üst başlık: 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 83 üncü maddesiyle eklenmiştir.)
(**) (İflastan sonra konkordato olan madde başlığı; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 83 üncü maddesiyle metinde görüldüğü şekilde değiştirilmiştir.)
(***) (II. İflastan Sonra Konkordato olan madde başlığı; 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 38. Maddesi ile metinde görüldüğü şekilde değiştirilmiştir.)
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
IV. Malvarlığının Terki Suretiyle Konkordato (*)
Madde 0309/A: Genel olarak
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 84 üncü maddesiyle eklenmiştir.) Malvarlığının terki suretiyle konkordato ile alacaklılara, borçlunun malvarlığı üzerinde tasarruf etmek veya bu malların tamamını ya da bir kısmını üçüncü kişiye devretmek yetkisi verilir.
Alacaklılar haklarını konkordato tasfiye memurları ve alacaklılar kurulu aracılığıyla kullanırlar. Konkordato tasfiye memurları ve alacaklılar kurulu konkordato talebi hakkında karar veren alacaklılar tarafından seçilir. Konkordato tasfiye memuru asliye ticaret (1) mahkemesinin seçime ilişkin kararı onaylamasından sonra göreve başlar. Konkordato komiseri de tasfiye memuru olabilir.
(*) (III. Malvarlığının Terki Suretiyle Konkordato olan madde başlığı; 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 38. Maddesi ile metinde görüldüğü şekilde değiştirilmiştir.)
(1) icra İbaresi 15.03.2018 Tarih ve 30361 Sayılı Resmi Gazetede Yayımlanan 7101 Sayılı Kanunun 40. Maddesi ile asliye ticaret şeklinde değişmiştir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
III. Malvarlığının Terki Suretiyle Konkordato
Madde 0309/B: Zorunlu içeriği
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 84 üncü maddesiyle eklenmiştir.) Malvarlığının terki suretiyle konkordato aşağıdaki hususları içerir:
Alacaklıların malların tasfiyesi ya da üçüncü kişiye devri suretiyle karşılanamayan alacaklarından feragat edip etmedikleri, feragat etmiyorlarsa borçlunun sorumluluğunun ne olduğu.
Konkordato tasfiye memurları ile alacaklılar kurulu üyelerinin belirlenmesi ve bunların yetkileri.
Kanun tarafından belirlenmemişse, malların tasfiye usulü ve eğer mallar üçüncü kişiye devredilecekse, bu devrin şekli ve teminatlandırılması.
(Bent 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 41. Maddesi ile Değişmiştir.) Alacaklılara yönelik ilânların ve ilgili yerlere bildirimlerin 288 inci madde uyarınca yapılacağı.
Konkordato kapsamı dışında kalan mallar varsa bunlar açıkça belirtilir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
III. Malvarlığının Terki Suretiyle Konkordato
Madde 0309/C: Tasdikin sonuçları
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 84 üncü maddesiyle eklenmiştir.) Malvarlığının terki suretiyle konkordatonun tasdikine ilişkin kararın kesinleşmesinden itibaren, borçlu malları üzerinde tasarruf edemez ve bu mallar hakkında tasarruf yetkisine sahip kişilerin imza yetkisi sona erer.
Borçlu ticaret siciline kayıtlı ise ticaret unvanına konkordato tasfiyesi halinde sözcükleri eklenir. Konkordato masası, konkordato kapsamına girmeyen borçlardan dolayı bu unvan altında takip edilir.
Konkordato tasfiye memurları konkordato masasının muhafazası ve paraya çevrilmesi veya lüzumu halinde malların devri için gerekli bütün işlemleri yerine getirir.
Konkordato tasfiye memurları mahkemelerde konkordato masasını temsil eder. 228 inci madde kıyas yoluyla uygulanır.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
III. Malvarlığının Terki Suretiyle Konkordato
Madde 0309/Ç: Konkordato tasfiye memurlarının hukuki durumu
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 84 üncü maddesiyle eklenmiştir.) Konkordato tasfiye memurları alacaklılar kurulunun nezaret ve denetimine tabidir. Konkordato tasfiye memurlarının malvarlığının paraya çevrilmesine ilişkin kararlarına karşı öğrenilmesinden itibaren yedi gün içinde alacaklılar kurulu nezdinde itiraz edilebilir ve bu kurulun kararlarına karşı da şikayet yoluna başvurulabilir.
8, 9, 10, 11, 21 ve 359 uncu maddeler konkordato tasfiye memurlarının işlemlerinde de kıyas yoluyla uygulanır.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
III. Malvarlığının Terki Suretiyle Konkordato
Madde 0309/D: Paylaştırmaya katılacak alacaklıların belirlenmesi
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 84 üncü maddesiyle eklenmiştir.) Tasfiyeden elde edilen hasılatın paylaşımına katılacak olan alacaklıları ve sıralarını belirlemek üzere konkordato tasfiye memurları, alacaklılara yeni bir davet yapmaya gerek kalmaksızın, sadece ticari defterlere ve yapılan alacak kayıtlarına dayanarak bir sıra cetveli hazırlar ve bu sıra cetvelini alacaklıların incelemesine hazır tutar.
230 ila 236 ncı maddeler kıyas yoluyla uygulanır.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
III. Malvarlığının Terki Suretiyle Konkordato
Madde 0309/E: Paraya çevirme
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 84 üncü maddesiyle eklenmiştir.) Konkordato masasını oluşturan malvarlığı ayrı ayrı veya bir bütün halinde paraya çevrilir. Paraya çevirme, eğer bir alacak söz konusu ise bu alacağın tahsili veya talep hakkının satılması, diğer mallar için pazarlık veya açık artırma yoluyla gerçekleştirilir.
Paraya çevirmenin usulü ve zamanı konkordato tasfiye memurlarının teklifi üzerine alacaklılar kurulunca kararlaştırılır.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
III. Malvarlığının Terki Suretiyle Konkordato
Madde 0309/F: Rehinli taşınmazlar
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 84 üncü maddesiyle eklenmiştir.) Malların üçüncü kişiye devredildiği haller dışında, rehinli taşınmazların konkordato tasfiye memurları tarafından pazarlık suretiyle satışı ancak, rehinli taşınmazın satış bedelinden alacağını tahsil edemeyen rehinli alacaklıların muvafakatıyla mümkündür. Aksi takdirde, söz konusu taşınmazlar ancak açık artırma yoluyla paraya çevrilebilir. Taşınmaz üzerindeki irtifaklar, taşınmaz yükleri, ipotekler ve şerh edilmiş kişisel hakların varlığı ve sırası, sıra cetveline göre belirlenir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
III. Malvarlığının Terki Suretiyle Konkordato
Madde 0309/G: Taşınır rehinleri
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 84 üncü maddesiyle eklenmiştir.) Alacağı taşınır rehniyle temin edilmiş olan alacaklılar rehinli taşınırları konkordato tasfiye memurlarına tevdi etmek zorunda değildirler. Konkordatoda başka bir süre öngörülmedikçe, rehinli alacaklılar rehinli taşınırı uygun gördükleri zamanda, rehnin paraya çevrilmesi yoluyla veya rehin sözleşmesinde yetki verilmişse pazarlık yoluyla ya da borsada satmak suretiyle paraya çevirebilirler.
Ancak, rehnin paraya çevrilmesi konkordato masasının yararına ise, konkordato tasfiye memurları rehinli alacaklıya rehinli malı altı ay içinde paraya çevirmesi için yetki verebilir. Konkordato tasfiye memurları rehinli alacaklıya, aynı zamanda 26/9/2004 tarihli ve 5237 sayılı Türk Ceza Kanununun 289 uncu (1) maddesinde öngörülen cezayı da hatırlatarak, bu süre içinde paraya çevirme işlemini gerçekleştirmediği takdirde rehinli malı kendilerine teslim etmesini, haklı bir sebep olmaksızın teslim etmezse rüçhan hakkından mahrum kalacağını ihtar eder.
(1) 336/a İbaresi 15.03.2018 Tarih ve 30361 Sayılı Resmi Gazetede Yayımlanan 7101 Sayılı Kanunun 42. Maddesi ile 26/9/2004 tarihli ve 5237 sayılı Türk Ceza Kanununun 289 uncu şeklinde değişmiştir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
III. Malvarlığının Terki Suretiyle Konkordato
Madde 0309/Ğ: Tahsili güç ve ihtilaflı hakların alacaklılara devri
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 84 üncü maddesiyle eklenmiştir.) Alacaklılar kurulu, konkordato tasfiye memurlarının teklifi üzerine ihtilaflı veya tahsili güç bir alacaktan, özellikle bir iptal davasından, borçlunun organlarına veya çalışanlarına karşı sorumluluk davasından vazgeçerse, alacaklıları yazıyla veya ilan yoluyla haberdar eder ve 245 inci maddeye uygun olarak bu iddiaların takibi hakkını devretmeyi teklif eder.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
III. Malvarlığının Terki Suretiyle Konkordato
Madde 0309/H: Paraların paylaştırılması
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 84 üncü maddesiyle eklenmiştir.) Konkordato tasfiye memurları, geçici de olsa her dağıtımdan önce, bir pay cetveli düzenler ve payının miktarını her alacaklıya bildirir; konkordato tasfiye memurları pay cetvelini on gün süreyle iflas dairesinde alacaklıların incelemesine hazır tutar. Pay cetveline karşı şikayet yoluna başvurulabilir.
Konkordato tasfiye memurları, pay cetveli ile birlikte masrafları da içeren son hesabı iflas dairesine tevdi ederler.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
III. Malvarlığının Terki Suretiyle Konkordato
Madde 0309/I: Rehin açığı
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 84 üncü maddesiyle eklenmiştir.) Geçici pay cetvelinin tevdii sırasında rehni paraya çevrilmiş bulunan rehinli alacaklılar, alacaklarının açık kalan kısmı için geçici dağıtıma katılırlar. Açık kalan kısım konkordato tasfiye memurları tarafından belirlenir ve bu karara karşı şikayet yoluna gidilebilir.
Geçici pay cetvelinin tevdii sırasında rehin paraya çevrilmemişse, rehinli alacaklı komiser tarafından açık kalacağı öngörülmüş olan miktar için dağıtıma katılır. Rehnin paraya çevrilmesinden elde edilen bedelin öngörülen miktarın altında kaldığını ispatlayan rehinli alacaklı, buna tekabül eden ödemelere hak kazanır.
Rehnin paraya çevrilmesinden elde edilen bedel ile o zamana kadar yapılan geçici ödemeler toplamı alacak tutarını aşarsa, rehinli alacaklı fazlayı iade etmek zorundadır.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
III. Malvarlığının Terki Suretiyle Konkordato
Madde 0309/İ: Tevdi
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 84 üncü maddesiyle eklenmiştir.) Konkordato tasfiye memurları tarafından belirlenen sürede hak sahipleri tarafından tahsil edilmeyen paylar 9 uncu madde hükümlerine göre bankaya yatırılır.
Beş yıl içinde hak sahipleri tarafından tahsil edilmeyen paylar iflas dairesi tarafından dağıtılır; 255 inci madde kıyas yoluyla uygulanır.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
III. Malvarlığının Terki Suretiyle Konkordato
Madde 0309/J: Faaliyet raporu
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 84 üncü maddesiyle eklenmiştir.) Tasfiye sona erince konkordato tasfiye memurları bir nihai rapor düzenler. Bu nihai rapor alacaklılar kurulunun onayına sunulur. Kurul onayladığı nihai raporu tasdik makamı olan ticaret mahkemesine gönderir ve tasdik makamı da alacaklıların incelemesine hazır tutar.
Tasfiyenin bir yıldan uzun sürmesi halinde konkordato tasfiye memurları, her yıl en geç Aralık ayı sonuna kadar, tasfiye edilen malvarlığının ve henüz paraya çevrilmemiş malların durumunu belirten bir cetvel ve faaliyetleri hakkında bir rapor düzenleyip alacaklılar kuruluna tevdi eder. Bu cetvel ve rapor, takip eden yılın Şubat ayı sonuna kadar alacaklıların incelemesine hazır bulundurulmak üzere alacaklılar kurulu aracılığıyla tasdik makamına sunulur.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
III. Malvarlığının Terki Suretiyle Konkordato
Madde 0309/K: Hukuki işlemlerin iptali
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 84 üncü maddesiyle eklenmiştir.) Borçlu tarafından konkordatonun tasdikinden önce yapılmış hukuki işlemler 277 ila 284 üncü maddelere göre iptale tabidir.
(2. Fıkra 15.03.2018 tarih ve 30361 sayılı Resmi Gazetede yayımlanan 7101 Sayılı Kanun ile Değişmiştir.) Geçici konkordato mühletinin verildiği tarih, iptal davası açma sürelerinin hesaplanmasında haczin veya iflâsın açılmasının yerini tutar.
Konkordato masasına yöneltilen taleplerin tasarrufun iptali yoluyla kısmen veya tamamen reddini sağlamak mümkün ise konkordato tasfiye memurları, def i yoluyla iptal talebinde bulunmaya yetkili ve yükümlüdürler.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
III. Malvarlığının Terki Suretiyle Konkordato
Madde 0309/L: Uygulanacak ortak hükümler
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 84 üncü maddesiyle eklenmiştir.) Niteliğine aykırı düşmedikçe 285 ila 308/g maddeleri (1) malvarlığının terki suretiyle konkordatoda da uygulanır.
(1) 308 inci maddeler İbaresi 15.03.2018 Tarih ve 30361 Sayılı Resmi Gazetede Yayımlanan 7101 Sayılı Kanunun 44. Maddesi ile 2308/g maddeleri şeklinde değişmiştir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
V. Sermaye Şirketleri ve Kooperatiflerin Uzlaşma Yoluyla Yeniden Yapılandırılması (*)
Madde 0309/M: Uzlaşma yoluyla yeniden yapılandırma
(21.02.2004 tarih ve 25380 sayılı Resmi Gazete de yayımlanan 5092 sayılı Kanunun 8 inci maddesiyle eklenmiştir.) Muaccel para borçlarını ödeyemeyecek durumda olan veya mevcut ve alacakları borçlarını karşılamaya yetmeyen ya da bu hallerden birine düşme tehlikesiyle karşı karşıya kalması kuvvetle muhtemel olan bir sermaye şirketi veya kooperatif, önceden müzakere edilmiş ve projeden etkilenen alacaklılar tarafından gerekli çoğunluk sağlanarak kabul edilmiş olan yeniden yapılandırma projesi ile birlikte, muamele merkezinin bulunduğu yer asliye ticaret mahkemesine, uzlaşma yoluyla yeniden yapılandırma için başvurabilir.
309/m ilâ 309/ü maddelerinde geçen projeden etkilenen alacaklılar terimi, yeniden yapılandırma projesi ile alacakları, hakları veya menfaatleri yeniden yapılandırılacak alacaklıları ifade eder.
Gerekli çoğunluk terimi, projeden etkilenip oylamaya katılan alacaklıların sayı itibarıyla en az yarısını aşan ve oy kullanan alacaklıların alacaklarının en az üçte ikisini oluşturan ve projenin kabulü için gerekli olan çoğunluğu ifade eder. Projenin birden fazla alacaklı sınıfı içermesi hâlinde, her alacaklı sınıfının kendi içinde projeyi gerekli çoğunluk ile kabul etmiş olması gerekir.
(*) (IV. Sermaye Şirketleri ve Kooperatiflerin Uzlaşma Yoluyla Yeniden Yapılandırılması olan madde başlığı; 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 38. Maddesi ile metinde görüldüğü şekilde değiştirilmiştir.)
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
IV. Sermaye Şirketleri ve Kooperatiflerin Uzlaşma Yoluyla Yeniden Yapılandırılması
Madde 0309/N: Yeniden yapılandırma projesi
(21.02.2004 tarih ve 25380 sayılı Resmi Gazete de yayımlanan 5092 sayılı Kanunun 8 inci maddesiyle eklenmiştir.) Asliye ticaret mahkemesine sunulacak yeniden yapılandırma projesi, aşağıdaki hususları içerir:
Projeden etkilenen alacaklıların tâbi olacağı koşullar ve benzer alacaklara sahip olan alacaklılar arasında eşitliğin ne şekilde sağlanacağı.
Projenin, borçlunun taraf olduğu sözleşmelere etkisi.
Projenin, borçlunun malvarlığı üzerindeki tasarruf yetkisine etkisi.
Borçların yeniden yapılandırılması için gerekli görülüyorsa, borçlunun kredi gibi finansman kaynaklarına başvurup başvurmayacağı.
Borçlunun işletmesinin kısmen ya da tamamen devri, diğer bir şirket veya şirketlerle birleşmesi, sermaye yapısının veya ana sözleşmesinin değiştirilmesi, borçlu işletmenin yönetiminde yer alacak kişilerin belirlenmesi, borçların vadelerinin uzatılması, faiz oranlarının değiştirilmesi, menkul kıymet ihracı gibi projenin uygulanabilirliğini sağlayabilecek yöntemler.
Tasdik kararından sonra projenin uygulanmasının kim tarafından ve nasıl denetleneceği.
Projeyi reddeden alacaklının alacağının, bu alacaklı projede kendi sınıfı için öngörülen haktan daha azını açıkça kabul etmediği sürece, nitelik itibarıyla benzerlik gösteren alacaklarla eşit muameleye tâbi olacağı.
Hukukî nitelikleri büyük ölçüde birbirine benzer olan alacakların aynı sınıfta yer almaları şartıyla, proje, alacaklıları birden fazla sınıf içerisinde gruplandırabilir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
IV. Sermaye Şirketleri ve Kooperatiflerin Uzlaşma Yoluyla Yeniden Yapılandırılması
Madde 0309/O: Başvuruya eklenecek belgeler
(21.02.2004 tarih ve 25380 sayılı Resmi Gazete de yayımlanan 5092 sayılı Kanunun 8 inci maddesiyle eklenmiştir.) Başvuruya eklenecek belgeler şunlardır:
Yeniden yapılandırma projesi.
Borçlunun malî durumunu gösterir belgeler, ayrıntılı bilanço, defterlerinin vaziyetini bildiren bir cetvel, gelir tablosu ve borçlunun malî durumunu açıklayıcı diğer bilgi ve belgeler.
Projenin, borçluyu yeniden ödeme kabiliyetine kavuşturarak muaccel borçlarını ödeme plânına göre ödeyebilecek ve nakit akışını gerçekleştirecek duruma getireceğini gösteren belgeler.
Projeden etkilenen ve etkilenmeyen alacaklılar ile bunların alacaklarının listesi.
Başvuru öncesi müzakere sürecini tanımlayan ve projeden etkilenen alacaklıların proje hakkında karar vermelerine olanak sağlayan yeterli bilgilendirmenin iadeli taahhütlü mektup ya da noter ihbarnamesi gibi uygun araçlarla yerine getirildiğini gösteren delilleri de içeren açıklamalar.
Projeden etkilenip de onay veren alacaklıların, bu beyanlarını içeren, imzası ve tarihi noterlikçe onaylı tutanaklar.
Projeye göre alacaklıların eline geçecek miktar ile borçlunun iflâsı hâlinde alacaklıların eline geçebilecek muhtemel miktarı karşılaştırmalı olarak gösteren belge.
Sayı ve meblağ itibarıyla çoğunluk koşulunun gerçekleştiğini gösteren cetvel.
Borçlunun ödeme kabiliyetine kavuşabileceğini ve projede yer alan koşullara uymasının mümkün olduğunu gösteren ve gerekli nitelikleri haiz bir bağımsız denetim kuruluşu tarafından hazırlanmış bulunan finansal analiz raporları ile dayanakları.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
IV. Sermaye Şirketleri ve Kooperatiflerin Uzlaşma Yoluyla Yeniden Yapılandırılması
Madde 0309/Ö: Başvuru üzerine ve ara dönemde mahkemece yapılacak işlem ve alınacak tedbirler
(21.02.2004 tarih ve 25380 sayılı Resmi Gazete de yayımlanan 5092 sayılı Kanunun 8 inci maddesiyle eklenmiştir.) Mahkeme, başvurudan itibaren otuz gün içinde gerçekleşecek olan duruşmanın gününü belirler; başvuruyu, 288 inci maddede öngörülen usule göre ilânen duyurur ve projeden etkilenip adresi bilinen tüm alacaklılara tebliğ eder. Yapılacak olan ilân ve tebligatta, başvurunun kapsam ve sonuçları, başvuru dosyasının hangi tarihten itibaren nerede görülebileceği ve itirazların da ileri sürülebileceği duruşmanın günü ve saati gösterilir.
Mahkeme, ayrıca, borçlunun veya alacaklılardan birinin talebi üzerine, başvuru hakkında verilecek nihai kararın verilmesine kadar geçecek olan dönem için borçlunun malvarlığını korumaya yönelik ve borçlunun faaliyetleri bakımından gerekli gördüğü tedbirleri derhal alır. Bu durumda mahkeme, tespit edilen duruşma gününü beklemeksizin ayrıca bir duruşma günü tayin edebilir, alacaklılar ve borçlu tarafından seçilmiş, atanmasından projenin tasdikine veya reddine ilişkin kararın verilmesine kadar borçlunun faaliyetlerinin sevk ve idaresini bizzat üstlenecek ya da bu faaliyetleri denetleyecek olan ve lazım gelen bilgi ve tecrübeye sahip ve gerekli nitelikleri haiz bir veya birkaç ara dönem denetçisi tayin edebilir. Alacaklılar ve borçlunun ara dönem denetçisi seçmedikleri ya da herhangi bir denetçi üzerinde anlaşmaya varamadıkları, ancak şartların ara dönem denetçisi atanmasını gerekli kıldığı hallerde mahkeme, niteliği ve yetkileri yönetmelikle belirlenecek olan bir veya birkaç ara dönem denetçisini re sen atayabilir.
Mahkeme, projeden etkilenen alacaklıların borçluya karşı başlattıkları takiplerin ve bu takiplerle ilgili olan davaların, 6183 sayılı Amme Alacaklarının Tahsil Usulü Hakkında Kanuna göre yapılan takipleri ve davaları da kapsayacak şekilde durdurulmasına, yeni icra takibi yapılmasının etkilenen alacaklılar için yasaklanmasına, ihtiyati tedbir ve ihtiyati haciz kararlarının uygulanmamasına ara dönem için karar verebilir. Bu durumda, bir takip muamelesiyle kesilebilen zamanaşımı ve hak düşüren süreler işlemez.
Ara dönemde borçlu, işletmenin devamı için zorunluysa veya malvarlığının kıymetinin korunması ya da artırılması için gerekli görülmesi hâlinde, kredi gibi finansman araçlarına başvurabilir. Bir finansman kaynağının kullanılabilmesi için teminat verilmesi gerekiyorsa, bu teminat öncelikle borçlunun daha önce üzerinde rehin tesis edilmemiş taşınır veya taşınmaz malları üzerinde sağlanır.
Finansman kaynağı terimi, borçluya hammadde gibi işletmenin faaliyet gösterebilmesi için gerekli mal ve hizmetleri sağlayanları da kapsar.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
MADDENİN YÜRÜRLÜĞE GİRMEMİŞ DEĞİŞİKLİĞİ MEVCUT ! GÖRMEK İÇİN TIKLAYINIZ
IV. Sermaye Şirketleri ve Kooperatiflerin Uzlaşma Yoluyla Yeniden Yapılandırılması
Madde 0309/P: Başvurunun mahkemece incelenmesi ve kanun yolları
(21.02.2004 tarih ve 25380 sayılı Resmi Gazete de yayımlanan 5092 sayılı Kanunun 8 inci maddesiyle eklenmiştir.) Tasdik duruşmasında mahkeme, ara dönem denetçisini, borçlu işletmenin yetkililerini ve duruşmada hazır bulunan alacaklıları dinler. Mahkeme, borçlunun yeniden yapılandırmaya iyiniyetle başvurduğunu, 309/m ilâ 309/o maddelerindeki şartların yerine geldiğini ve projeyi reddetmiş olan her alacaklının projeyle eline geçecek miktarın en az iflâs tasfiyesi sonunda eline geçecek miktara eşit olduğunu tespit ettiği takdirde, en geç otuz gün içinde başvurunun tasdikine, aksi halde reddine karar verir.
Mahkeme, tasdik kararı ile birlikte, borçlu ile alacaklıların bu konudaki görüşlerini de dikkate alarak, yetkileri sadece projenin yerine getirilmesine ilişkin esasları denetleyip alacaklılara durumu düzenli olarak rapor etmekten ibaret olan bir veya birkaç proje denetçisi tayin edebilir. Borçlu ve alacaklılar, denetçi seçmedikleri ya da herhangi bir denetçi üzerinde anlaşmaya varamadıkları takdirde, mahkeme, nitelikleri ve görev alanı yönetmelikle belirlenecek olan bir denetçiyi re sen atayabilir.
Tasdik veya ret kararının tebliğinden itibaren on gün içinde borçlu ve tasdik duruşması sırasında itirazda bulunmuş olan alacaklılar kararı temyiz edebilirler. Bu konudaki temyiz incelemesi ivedilikle yapılır ve verilecek karara karşı, karar düzeltme yoluna başvurulamaz.
Tarafların itirazı ve temyiz maktu harca tâbidir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
IV. Sermaye Şirketleri ve Kooperatiflerin Uzlaşma Yoluyla Yeniden Yapılandırılması
Madde 0309/R: Kararın sonuçları
(21.02.2004 tarih ve 25380 sayılı Resmi Gazete de yayımlanan 5092 sayılı Kanunun 8 inci maddesiyle eklenmiştir.) Yeniden yapılandırma projesi, tüm hüküm ve sonuçlarını, başvurunun tasdikine ilişkin kararın verildiği andan itibaren doğurmaya başlar. Projenin koşulları, projeden etkilenen alacaklılarla yapılmış olan tüm sözleşme hükümlerinden önce gelir.
Kararın temyiz incelemesi sonunda Yargıtayca bozulması üzerine, projenin tasdik kararının icrası kendiliğinden durur. Bozma kararına kadar yapılan işlemler geçerliliğini muhafaza eder.
Projeden etkilenip etkilenmediğine bakılmaksızın, borçlunun taraf olduğu sözleşmelerde projenin tadiline veya feshine yol açabilecek veyahut borçlunun yeniden yapılandırma yoluna başvurmasının temerrüt hali oluşturacağına ya da akde aykırılık teşkil edeceğine ilişkin hükümler bulunması hâlinde, bu hükümler borçlunun yeniden yapılandırma yoluna başvurması durumunda uygulanmaz.
Başvurunun tasdiki talebinin reddine ilişkin mahkeme kararının verilmesi hâlinde, mahkemece verilmiş tedbirler kalkar, durmuş olan dava ve takiplere devam edilir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
IV. Sermaye Şirketleri ve Kooperatiflerin Uzlaşma Yoluyla Yeniden Yapılandırılması
Madde 0309/S: Uzlaşma yoluyla yeniden yapılandırmanın feshi
(21.02.2004 tarih ve 25380 sayılı Resmi Gazete de yayımlanan 5092 sayılı Kanunun 8 inci maddesiyle eklenmiştir.) Sermaye şirketleri ve kooperatiflerin uzlaşma yoluyla yeniden yapılandırılmasında, 308/e maddesi ile 308/f maddesinin (1) birinci fıkrası kıyasen uygulanır. Yeniden yapılandırmanın tamamen feshine karar verilir ve bu karar kesinleşirse, durum mahkemece 288 inci maddede öngörülen usule göre ilânen duyurulur. İlândan itibaren on gün içinde, projeden etkilenen alacaklılar tasdik kararını vermiş olan mahkemeden borçlunun derhal iflâsına karar verilmesini isteyebilirler.
(1) 307 nci madde ile 308 inci maddenin İbaresi 15.03.2018 Tarih ve 30361 Sayılı Resmi Gazetede Yayımlanan 7101 Sayılı Kanunun 45. Maddesi ile 308/e maddesi ile 308/f maddesinin şeklinde değişmiştir.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
IV. Sermaye Şirketleri ve Kooperatiflerin Uzlaşma Yoluyla Yeniden Yapılandırılması
Madde 0309/Ş: Uzlaşma yoluyla yeniden yapılandırma projesinin tadili
(21.02.2004 tarih ve 25380 sayılı Resmi Gazete de yayımlanan 5092 sayılı Kanunun 8 inci maddesiyle eklenmiştir.) Projenin bir kısmının ihlâli hâlinde, bu ihlâl sadece bazı alacaklıları etkiliyorsa, hakları ihlâl edilen bu alacaklıların borçlu ile projenin tadili konusunda anlaşmaya varmaları durumunda, tadil edilmiş proje mahkemenin tasdikine sunulur. Projenin devamı için bu tadilatın yapılması zorunlu ise ve tadil edilmiş proje hakları ihlâl edilmiş olan alacaklıları projeden etkilenen diğer alacaklılardan daha uygun bir duruma getirmiyorsa, mahkeme tadil edilmiş projeyi tasdik eder. Yeniden yapılandırma projesinin tasdikine ilişkin usul projenin tadili hakkında da uygulanır.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
IV. Sermaye Şirketleri ve Kooperatiflerin Uzlaşma Yoluyla Yeniden Yapılandırılması
Madde 0309/T: Uzlaşma yoluyla yeniden yapılandırma projesinin ihlâli ve muhtelif hükümler
(21.02.2004 tarih ve 25380 sayılı Resmi Gazete de yayımlanan 5092 sayılı Kanunun 8 inci maddesiyle eklenmiştir.) Borçlunun projeden doğan yükümlülüklerini tamamen veya kısmen zamanında yerine getirmemesi hâlinde durum proje denetçisi, borçlu veya projeden etkilenen alacaklılar tarafından projeyi tasdik etmiş olan mahkemeye bildirilir. Aynı hak, projenin tasdikinden önce borçluya teminat mukabili veya teminatsız olarak kredi gibi finansman kaynağı yaratıp bundan kaynaklanan alacağını kısmen veya tamamen elde edemeyen alacaklı için de söz konusudur. Bu bildirim üzerine mahkeme, borçlunun malvarlığının korunabilmesi için, borçlunun malvarlığı üzerindeki tasarruflarını önleyici tedbirler de dahil olmak üzere, gerekli muhafaza tedbirlerini alır ve bir duruşma günü tayin ederek 288 inci maddede öngörülen usule göre ilânen duyurur. Mahkeme, projeden etkilenen veya etkilenmeyen alacaklıların vakî itirazlarını inceledikten sonra, borçlunun yükümlülüklerini kısmen veya tamamen yerine getirmediğini, projenin uygulanmayıp tadilinin de söz konusu olmadığını veya finansman alacaklısının alacağını tamamen ya da kısmen elde edemediğini tespit edince derhal borçlunun iflâsına hükmeder.
Sermaye şirketleri ve kooperatiflerin uzlaşma yoluyla yeniden yapılandırılmasına, bankalar ve sigorta şirketleri borçlu sıfatı ile başvuramazlar.
Ara dönem denetçisi ve proje denetçisi hakkında 334/a madde hükümleri uygulanır.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
IV. Sermaye Şirketleri ve Kooperatiflerin Uzlaşma Yoluyla Yeniden Yapılandırılması
Madde 0309/U: Harç, vergi istisnaları ve teşvik belgeleri
(21.02.2004 tarih ve 25380 sayılı Resmi Gazete de yayımlanan 5092 sayılı Kanunun 8 inci maddesiyle eklenmiştir.) Tasdik edilen proje kapsamındaki;
Yapılacak işlemler ve düzenlenecek kâğıtlar, 488 sayılı Damga Vergisi Kanununa göre ödenecek damga vergisi ve 492 sayılı Harçlar Kanununa göre ödenecek harçlardan,
Alacaklılar tarafından her ne nam altında olursa olsun tahsil edilecek tutarlar, 6802 sayılı Gider Vergileri Kanunu gereği ödenecek banka ve sigorta muameleleri vergisinden,
Borçluya kullandırılan ve kullandırılacak krediler, Kaynak Kullanımı Destekleme Fonundan,
Diğer benzeri işlemler, kâğıtlar ve krediler vergi, resim, harç ve fon yükümlülüklerinden (4306 sayılı Kanun uyarınca ödenmesi gereken Eğitime Katkı Payı hariç),
İstisna edilmiştir.
İstisna, alacaklıların tasdik edilen proje kapsamında edindikleri varlıkları elden çıkardıkları hallerde de uygulanır.
Tasdik edilen proje hükümleri uyarınca tahsilinden vazgeçilen alacak tutarları 213 sayılı Vergi Usul Kanunu hükümlerine göre alacaklı için değersiz alacak, borçlu için ise vazgeçilen alacak olarak dikkate alınır.
Tasdik edilen proje hükümleri uyarınca uygulamaya konulan işlemlerin gerçekleşmemesi hâlinde dahi, bu madde uyarınca uygulanmış istisnalar geri alınmaz.
Uzlaşma yoluyla yeniden yapılandırma projesine göre borçları yeni bir itfa plânına bağlanan borçlular tarafından alınmış olan teşvik belgelerinin süreleri ile ihracat taahhüt süreleri, projeler ile belirlenen süreler kadar uzatılmış sayılır.
Sermaye şirketleri ve kooperatiflerin uzlaşma yoluyla yeniden yapılandırılmasının uygulanması sırasında aranacak noter onaylı belgelere ilişkin noter harcı maktu olarak alınır.
ONİKİNCİ BAP
Konkordato ile Sermaye Şirketleri ve Kooperatiflerin Uzlaşma Yoluyla Yeniden Yapılandırılması
IV. Sermaye Şirketleri ve Kooperatiflerin Uzlaşma Yoluyla Yeniden Yapılandırılması
Madde 0309/Ü: Yönetmelik
(21.02.2004 tarih ve 25380 sayılı Resmi Gazete de yayımlanan 5092 sayılı Kanunun 8 inci maddesiyle eklenmiştir.) Bu Kanunun yayımı tarihinden itibaren iki ay içinde Adalet Bakanlığınca sermaye şirketleri ve kooperatiflerin uzlaşma yoluyla yeniden yapılandırılmasının uygulanmasına ilişkin yönetmelik yürürlüğe konulur.
ONÜÇÜNCÜ BAP
Taksiratlı ve Hileli İflas
I - Taksiratli İflas
Madde 0310: Taksiratlı iflas halleri
Aşağıdaki hallerden biri kendisinde bulunan müflis taksiratlı sayılır ve Türk Ceza Kanununa göre cezalandırılır:
Ziyanları için makul sebepler gösteremezse;
Evinin masrafları hadden fazla ise;
Kumar yahut mücerret baht oyunlarında ve borsa muamelelerinde külliyetli para sarfetmişse;
Borcunun, mevcudu ile alacağından çok olduğunu bildiği halde bu vaziyetinden haberleri olmıyan kimselerden ehemmiyetli miktarda veresiye mal satın yahut borç para almış ise;
(29.06.1956 tarih ve 6763 sayılı Kanunun 42 nci maddesiyle değişen şekli.) Ticaret Kanununun 66 ncı maddesinin birinci fıkrasının 1 ila 3 üncü bentlerinde sayılan defterleri hiç veya kanunun emrettiği şekilde tutmamış ise;
Mevcudu ile alacağından çok fazla mebaliğ için senetler imza etmiş ise;
(18.02.1965 tarih ve 538 sayılı Kanunun 128 inci maddesiyle değişen şekli.) İflas takibi sırasında mahkeme, iflas idaresi veya iflas dairesi tarafından çağrıldığı halde makbul bir mazeret olmaksızın gelmemiş ise;
İşlerini terkederek kaçmış ise;
Evvelki bir konkordato şartlarını ifa etmeden yeniden iflasına hükmolunmuş ise;
178 inci maddenin son fıkrası hükmüne riayet etmeyipte bir sene içinde iflası vuku bulmuşsa.
ONÜÇÜNCÜ BAP
Taksiratlı ve Hileli İflas
II - Hileli İflas
Madde 0311: Hileli iflas halleri
(18.02.1965 tarih ve 538 sayılı Kanunun 129 uncu maddesiyle değişen şekli.) İflasından evvel veya sonra alacaklılarını zarara sokmak kasdiyle ve hususiyle aşağıdaki suretlerle hileli muamelelerde bulunan kimse hileli müflis sayılır ve Türk Ceza Kanununa göre cezalandırılır:
Alacaklıların müşterek rehini makamında olan mallarını tamamen veya kısmen kaçırır, gizler veya tahrip ederse;
Alacaklıların zararına olarak hakikata aykırı makbuzlar verir veya yazı ile borç ikrar ederse;
Muvazaalı satışlar, muameleler yahut bağışlamalar yaparsa;
Evlenme mukavelesinde hakikaten getirilmemiş bir çeyizi getirilmiş gibi tanır ve karı da bu mukaveleyi kocasının alacaklılarına karşı istimale kalkışırsa;
Hakikata aykırı borç ikrar etmek yahut muvazaalı muameleler ve mukaveleler yapmak suretiyle alacaklılarını zarara sokarsa;
Borcu mevcudu ile alacağından ziyade olduğunu bildiği halde ehemmiyetli kıymeti haiz ticari mallarını yahut fabrikasının mahsullerini hem satış gününün piyasasından, hem de malolduğu veya satınalındığı kıymetten pek aşağı bir fiyatla satmak suretiyle mevcudunu israf ederse;
Konkordato mukavelesi haricinde alacaklıya hususi menfaatler temin ederse;
Hakikate aykırı muhasebe ve sahte bilançolarla aktifini hakikatte olduğundan fazla veya noksan gösterirse.
(06.06.1985 tarih ve 3222 sayılı Kanunun 38 inci maddesiyle değişen şekli.) Bir numaralı bentte yazılı malların kıymetine göre Türk Ceza Kanununun 522 nci maddesi tatbik olunur.
Bir numaralı bentte yazılı suçları yapanlar müflisin evi halkından kimseler ise müflis gibi cezalandırılırlar.
Türk Ceza Kanununun iştirak hükümleri dışında kalsa dahi, müflisin aktifini azaltmak maksadiyle ona ait menkul ve gayrimenkul malları kısmen veya tamamen saklıyan veya kaçıran ve muvaza ile temellük eden veya bu hususlarda yataklık veya tavassut eden veya iflas masasına müracaat ile kısmen veya tamamen asılsız alacaklarını kaydettiren veya müflisin tediye kabiliyetini azaltmak maksadiyle kendi adına veya müstear adla ticari faaliyetlere girişen kimseler hakkında dahi aynı cezalar uygulanır.
ONDORDÜNCÜ BAP
İtibarın Yerine Gelmesi
İtibarın Yerine Gelmesi
Madde 0312: A - Hileli müflis
Hileli müflis itibarının yerine gelmesini Ceza Muhakemeleri Usulü Kanununun memnu hakların iadesine dair faslındaki hükümlere göre elde edebilir. Ancak mezkür fasılda yazılı şartların ifasından başka istidasına, masaya kabul edilmiş bütün alacaklıların alacakları tamamen itfa edildiğine dair makbuzlarını veya sair vesikalarını raptetmesi lazımdır.
ONDORDÜNCÜ BAP
İtibarın Yerine Gelmesi
İtibarın Yerine Gelmesi
Madde 0313: B - Taksiratlı müflis
Taksiratlı müflis infazı lazımgelen cezasını çektikten veya kanuni sebeplerle ceza düştükten sonra iflas kararını veren mahkemeye arzuhal ile müracaat ederek itibarının yerine gelmesini talep edebilir. İstida masaya kabul edilmiş bütün alacaklıların alacaklarını gösteren iflas dairesinden alınmış bir defterle bu borçların tamamen itfa edildiğine dair makbuzlar veya sair ispat edici evrak ile tevsik edilir.
ONDORDÜNCÜ BAP
İtibarın Yerine Gelmesi
İtibarın Yerine Gelmesi
Madde 0314: C - Adi müflis
Adi müflis masaya kabul edilmiş bütün alacaklıların alacaklarını itfa ettiğine dair makbuz veya vesikaları göstererek iflasa karar veren mahkemeden itibarının yerine gelmesini isteyebilir.
ONDORDÜNCÜ BAP
İtibarın Yerine Gelmesi
İtibarın Yerine Gelmesi
Madde 0315: İlan
Yukarki maddelere göre talebin kabulü üzerine verilen hüküm, Resmi Gazete ile ilan olunur.
ONDORDÜNCÜ BAP
İtibarın Yerine Gelmesi
İtibarın Yerine Gelmesi
Madde 0316: Ölümden sonra itibarın yerine gelmesi
Hileli veya taksiratlı yahut adi müflisin itibarının yerine gelmesine ölümünden sonra mirasçılarından birinin talebiyle de hükmolunabilir.
ONBEŞİNCİ BAP
Fevkalade Hallerde Mühlet ve Tatil
I - Fevkalade Mühlet
Madde 0317: Bu babın tatbiki şartları
Fevkalade hallerde hususile devamlı iktisadi buhranlarda Cumhurbaşkanı (1) 318 den 329 uncuya kadar olan maddeler hükümlerinin muayyen bir müddet için bu hallerden müteessir olan mıntaka borçlularına tatbik edilmesine karar verebilir.
(1) İcra Vekilleri Heyeti İbaresi 04.07.2018 Tarih ve 30431 Sayılı Resmi Gazetede Yayımlanan 0698 Sayılı KHK ın 8. Maddesi ile Cumhurbaşkanı şeklinde değişmiştir.
ONBEŞİNCİ BAP
Fevkalade Hallerde Mühlet ve Tatil
I - Fevkalade Mühlet
Madde 0318: Fevkalade mühletin kabulü, borçlunun dilekçesi
Cumhurbaşkanınca (1) bu suretle tayin edilen mıntakalarda 317 nci maddede gösterilen haller sebebiyle kusuru olmaksızın taahhütlerini ifa edemiyen borçlu mühletin hitamında borçlarını tamamen tediye edebileceğini ahval ümit ettiriyorsa tetkik merciinden nihayet altı ayı geçmemek üzere fevkalade bir mühlet istiyebilir.
Borçlu dilekçesine mali vaziyetini gösteren vesikaları, alacaklıların listesini raptetmeğe ve tetkik mercii tarafından talep olunan bütün malümatı vermeğe ve kendisinden istenebilecek evrakın hepsini göstermeğe mecburdur. Borçlu iflas yoliyle takibe tabi ise istidasına fazla olarak bilanço ve defterlerini de rapteder.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 85 inci maddesiyle eklenmiştir.) Dilekçenin verilmesinden sonra tetkik mercii, 326 ncı maddede öngörülen alacaklar hariç, tedbir yoluyla derdest takipleri durdurabilir. Tetkik mercii, takiplerin durdurulması süresinin fevkalade mühletten indirilip indirilmeyeceğini ve indirilecekse ne ölçüde indirileceğini belirler.
(1) İcra Vekilleri Heyetince İbaresi 04.07.2018 Tarih ve 30431 Sayılı Resmi Gazetede Yayımlanan 0698 Sayılı KHK ın 8. Maddesi ile Cumhurbaşkanınca şeklinde değişmiştir.
ONBEŞİNCİ BAP
Fevkalade Hallerde Mühlet ve Tatil
I - Fevkalade Mühlet
Madde 0319: Tetkik merciince yapılacak tetkikler
Tetkik mercii lüzum gördüğü tahkikleri de yaptıktan sonra mühlet talebi ilk bakışta esassız gibi görünmezse bir gün tayin ve o gün için ilan tarikiyle bütün alacaklıları davet ve icabında ehli hibreye de müracaat eyler.
Alacaklılar tayin olunan günden evvel dosyayı tetkik edebilirler; alacaklıların mühlet talebine karşı tahriri itirazlarını dermeyan etmek yetkileri de vardır.
Tetkik mercii kısa bir müddette kararını verir; mühlet vermekle beraber borçluyu bir veya mütaaddit taksitlerle ödemeğe de mecbur edebilir.
ONBEŞİNCİ BAP
Fevkalade Hallerde Mühlet ve Tatil
MADDENİN YÜRÜRLÜĞE GİRMEMİŞ DEĞİŞİKLİĞİ MEVCUT ! GÖRMEK İÇİN TIKLAYINIZ
I - Fevkalade Mühlet
Madde 0320: İstinaf yoluna başvurma
(18.03.2005 tarih ve 25759 sayılı Resmi Gazete de yayımlanan 5311 sayılı Kanunun 20 nci maddesiyle başlığı ile birlikte değişen ve 01.06.2005 tarihinden geçerli olarak yürürlüğe giren şekli.) Karar hakkında tebliğ tarihinden itibaren on gün içinde borçlu ile alacaklılardan her biri istinaf yoluna başvurabilir.
İcra mahkemesi tarafından verilmiş olan fevkalade mühletin hükmü, bölge adliye mahkemesinin kesin kararına kadar geçerlidir.
ONBEŞİNCİ BAP
Fevkalade Hallerde Mühlet ve Tatil
I - Fevkalade Mühlet
Madde 0321: Defter tanzimi, komiser
Tetkik mercii, mühlet kararını vermezden evvel veya verirken defter tutulmasını emreder ve alacaklıların haklarını korumak maksadiyle diğer bütün tedbirleri alır.
Merci mühlet vermekle beraber borçlunun muamelelerine nezaret etmek üzere bir komiser tayin edebilir.
ONBEŞİNCİ BAP
Fevkalade Hallerde Mühlet ve Tatil
I - Fevkalade Mühlet
Madde 0322: Kararın tebliği
Mühlet kararı katileşince icra dairesine tebliğ ve hemen ilan olunur.
ONBEŞİNCİ BAP
Fevkalade Hallerde Mühlet ve Tatil
I - Fevkalade Mühlet
Madde 0323: Neticeler, takipler ve müddetler
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 86 ncı maddesiyle değişen şekli.) Mühlet içinde borçluya karşı takip yapılabilir ve bu takiplere hacze veya depo emrine kadar devam edilebilir. Haczedilen ücretler mühlet sırasında da tahsil edilir; mühlet sırasında veya mühletten önce başlatılmış bir takip çerçevesinde ayni teminat kapsamına girdiği takdirde kiralar için de aynı kural geçerlidir. Buna mukabil, rehnin paraya çevrilmesi talebi, haciz veya depo emri mühletin verilmesinden önce vuku bulmuş olsa bile, satış yapılamaz veya iflasa karar verilemez.
106, 150/e, 156, 206, 278, 279 ve 280 inci maddelerde öngörülen süreler mühlet süresince uzatılır. Aynı kural, ayni teminatlarda, taşınmaz rehni ile temin edilmiş alacakların faizleri için de geçerlidir.
ONBEŞİNCİ BAP
Fevkalade Hallerde Mühlet ve Tatil
I - Fevkalade Mühlet
Borçlunun Tasarruf Hakları
Madde 0324: A - Umumiyetle
Borçlu işlerine devam edebilir. Ancak mühletin devamınca alacaklıların kanuni menfaatlerine dokunacak yahut alacaklılardan bir kısmını diğerlerinin zararına olarak tercih suretiyle yapılacak muameleler memnudur.
ONBEŞİNCİ BAP
Fevkalade Hallerde Mühlet ve Tatil
I - Fevkalade Mühlet
Borçlunun Tasarruf Hakları
Madde 0325: B - Yetkili makam tarafından alınan hususi tedbirler hakkında
Tetkik mercii fevkalade mühleti verirken komiserin, yoksa bizzat merciin muvafakati olmaksızın borçlunun gayrimenkullerini temlik yahut bunlar üzerinde ayni haklar tesis, rehinler ihdas, ivazsız tasarruflar icra etmiyeceğine ve fevkalade mühletten evvel doğmuş borçlara karşı ödemeler yapamıyacağına ve kefalet edemiyeceğine ve ederse hükümsüz olacağına karar verebilir.
Ancak 206 ncı maddede mezkür ikinci ve üçüncü sıradaki borçların ödenmesi ve 319 uncu maddenin üçüncü fıkrasında bahsolunan taksitlerin tediyesi için muvafakat almağa lüzum yoktur.
Fevkalade mühlet kararında yukardaki kayıtlar bulunursa bunlar da ilana yazılır ve fevkalade mühlet tapu siciline temlik hakkının tahdidi suretiyle geçirilir.
ONBEŞİNCİ BAP
Fevkalade Hallerde Mühlet ve Tatil
I - Fevkalade Mühlet
Borçlunun Tasarruf Hakları
Madde 0326: Fevkalade mühlete tabi olmıyan alacaklar
(1. Fıkranın: 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 87 nci maddesiyle değişen şekli.) Mühlet, beşyüzmilyon liradan aşağı alacaklara ve 206 ncı maddenin birinci sırasındaki alacaklara uygulanmaz.
Bu alacaklar, borçlu iflas yoliyle takibe tabi bulunmuş olsa bile fevkalade mühlet esnasında ancak haciz yoliyle yahut rehinin paraya çevrilmesi suretiyle takip olunabilir.
ONBEŞİNCİ BAP
Fevkalade Hallerde Mühlet ve Tatil
I - Fevkalade Mühlet
Borçlunun Tasarruf Hakları
Madde 0327: Uzatma
317 nci madde hükümlerine göre tayin olunan müddet içinde borçlunun istidası üzerine tetkik mercii tarafından verilen fevkalade mühlet; bunu icap ettiren sebepler borçlunun kusuru olmaksızın devam ediyorsa nihayet dört ay uzatılabilir.
Borçlu dilekçesine alacaklıların mütemmim bir listesini ve eğer iflas yoliyle takibe tabi ise mütemmim bir bilanço raptetmeğe mecburdur.
Merci alacaklıların itirazlarını yazı ile bildirmeleri için bir müddet tayin ederek uzatma talebini ilanla tebliğ eder.
Bir komiser tayin edilmiş ise o da rapor vermeğe davet olunur.
Müddet bittikten sonra merci kararını verir ve bu karar aynı şartlara göre ilan olunur. Fevkalade mühlette olduğu gibi bu karar hakkında da istinaf yoluna başvurulabilir. (1)
Bölge adliye mahkemesi (2) bu halde dosya üzerine kararını verir.
(1) (Bu kısımda yeralan temyize müracaat olunabilir. ibaresi; 18.03.2005 tarih ve 25759 sayılı Resmi Gazete de yayımlanan 5311 sayılı Kanunun 21 inci maddesiyle, 01.06.2005 tarihinden geçerli olarak metinde görüldüğü şekilde değiştirilmiştir)
(2) (Bu kısımda yeralan Temyiz ibaresi; 18.03.2005 tarih ve 25759 sayılı Resmi Gazete de yayımlanan 5311 sayılı Kanunun 21 inci maddesiyle, 01.06.2005 tarihinden geçerli olarak metinde görüldüğü şekilde değiştirilmiştir)
ONBEŞİNCİ BAP
Fevkalade Hallerde Mühlet ve Tatil
I - Fevkalade Mühlet
Borçlunun Tasarruf Hakları
Madde 0328: Refi
Tetkik mercii aşağıdaki hallerde alacaklılardan birinin veya komiserin talebi üzerine mühletin kalkmasına karar verebilir:
Borçlu tayin olunan taksitleri vaktinde ödemezse;
Borçlu komiserin talimatı hilafına hareket eder ve alacakların kanuni menfaatlerini ihlal yahut bazılarını diğerlerinin zararına olarak iltizam eylerse;
Borçlunun mercie verdiği malümatın hakikata muhalif olduğunu yahut borçlunun bütün taahütlerini ifaya muktedir bulunduğunu alacaklılardan biri ispat ederse.
Borçlu dinlenmeğe yahut itirazlarını yazı ile bildirmeğe davet olunur. Merci icabı halinde mütemmim malümat elde ettikten sonra dosya üzerine kararını verir. Müracaat vukuunda bölge adliye mahkemesi de (1) aynı veçhile hareket eder. Refi kararı mühlet kararının tabi olduğu şartlar dairesinde ilan olunur.
Refi kararı ikinci ve üçüncü numaralara göre verilmiş ise borçluya konkordato mühleti veya yeni bir fevkalade mühlet verilemez.
(1) (Bu kısımda yeralan temyiz de ibaresi; 18.03.2005 tarih ve 25759 sayılı Resmi Gazete de yayımlanan 5311 sayılı Kanunun 22 nci maddesiyle, 01.06.2005 tarihinden geçerli olarak metinde görüldüğü şekilde değiştirilmiştir)
ONBEŞİNCİ BAP
Fevkalade Hallerde Mühlet ve Tatil
I - Fevkalade Mühlet
Borçlunun Tasarruf Hakları
Madde 0329: Fevkalade mühlet izinde kondordato ve yeniden mühlet verilmemesi
Fevkalade mühletin devamı esnasında konkordato talep etmek arzusunda bulunan borçlu vesikalarını ve komiserin mütalaanamesiyle birlikte kondordato projesini mühletin bitmesinden evvel vermeğe mecburdur.
Fevkalade müddetin bitmesinden sonra başlıyan altı ay içinde konkordato mühleti verilemiyeceği gibi yeniden fevkalade mühlet de verilemez.
ONBEŞİNCİ BAP
Fevkalade Hallerde Mühlet ve Tatil
I - Fevkalade Mühlet
Borçlunun Tasarruf Hakları
Madde 0329/A: İflasın ertelenmesi ile ilişki
(Madde 15.03.2018 tarih ve 30361 sayılı Resmi Gazetede yayımlanan 7101 Sayılı Kanunun 65. Maddesi ile Yürürlükten Kaldırılmıştır.)
ONBEŞİNCİ BAP
Fevkalade Hallerde Mühlet ve Tatil
II - Fevkalade Hallerde Tatil
Madde 0330: İcra takiplerinin durdurulması halleri
Salgın hastalık, umumi bir musibet veya harb halinde Cumhurbaşkanı (1) karariyle memleketin bir kısmında veya bazı iktisadi zümreler lehine muayyen bir müddet için icra takipleri durdurulabilir.
(1) İcra Vekilleri Heyetinin İbaresi 04.07.2018 Tarih ve 30431 Sayılı Resmi Gazetede Yayımlanan 0698 Sayılı KHK ın 8. Maddesi ile Cumhurbaşkanı şeklinde değişmiştir.
ONALTINCI BAP
Cezai Hükümler
Madde 0331: Alacaklısını zarara sokmak kasdiyle mevcudunu eksilten borçluların cezası
(01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 1 inci maddesiyle değişen şekli.) Haciz yolu ile takip talebinden sonra veya bu talepten önceki iki yıl içinde borçlu; alacaklısını zarara sokmak maksadıyla, mallarını veya bunlardan bir kısmını mülkünden çıkararak, telef ederek veya kıymetten düşürerek hakiki surette yahut gizleyerek muvazaa yoluyla başkasının uhdesine geçirerek veya asıl olmayan borçlar ikrar ederek mevcudunu suni surette eksiltirse, aleyhine aciz belgesi aldığını veya alacaklı alacağını alamadığını ispat ettiği takdirde, altı aydan üç yıla kadar hapis ve bin güne kadar adli para cezası ile cezalandırılır.
İflas takibinden veya doğrudan doğruya iflas hallerinde iflas talebinden önce birinci fıkradaki fiilleri işleyen borçlu hakkında da bu fiiller başka bir suç oluştursa dahi bu hükümler uygulanır.
Konkordato mühleti veya iflasın ertelenmesi talebinden önceki iki yıl içinde ya da konkordato mühleti talebi veya iflasın ertelenmesi süresinden sonra birinci fıkradaki fiilleri işleyen borçlu hakkında da bu hükümler uygulanır.
Taşınmaz rehni kapsamında bulunan eklentinin rehin alacaklısına zarar vermek kastı ile taşınmaz dışına çıkarılması halinde, eklentinin zilyedi iki yıldan dört yıla kadar hapis ve bin güne kadar adli para cezası ile cezalandırılır.
Bu suçlar alacaklının şikayeti üzerine takip olunur.
ONALTINCI BAP
Cezai Hükümler
Madde 0332: Aczine kendi fiiliyle sebebiyet veren veya vaziyetinin fenalığını bilerek ağırlaştıran borçlunun cezası
(01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 2 nci maddesiyle değişen şekli.) Haciz yolu ile takip talebinden sonra veya bu talepten önceki iki yıl içinde borçlu, adet üzere tecviz edilemiyecek bir hiffetle hareket ederek veya haddinden ziyade masraflar yaparak yahut cüretli talih oyunlarına veya basiretsizce spekülasyonlara girişerek yahut işlerinde ağır ihmallerde bulunarak aczine kendi fiili ile sebebiyet verir yahut vaziyetinin fenalığını bildiği halde o gibi hareketlerle bu fenalığı ağırlaştırırsa, aleyhine aciz belgesi istihsal edildiği veya alacaklı alacağını istifa edemediğini ispat ettiği takdirde, onbeş günden altı aya kadar hapis cezasiyle cezalandırılır.
Konkordato mühleti talebinden önceki iki yıl içinde birinci fıkradaki fiilleri işleyen borçlu hakkında da bu hükümler uygulanır.
Bu suç alacaklının şikayeti üzerine takip olunur. Borçluyu fazla borç altına girmeye veya talih oyunu ile spekülasyonlarda bulunmaya sevk etmiş yahut ağır faiz almak suretiyle zaafından istifade etmiş olan alacaklıların şikayet hakkı yoktur.
ONALTINCI BAP
Cezai Hükümler
Madde 0333: İflas ve konkordato işlerinde hususi menfaat temin edenlerin cezası
(01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 3 üncü maddesiyle değişen şekli.) Her kim iflas bürosu veya idaresinin yahut bir alacaklının veya alacaklılar toplanmasındaki mümessilinin reyini yahut konkordatoya muvafakatini kazanmak için ona hususi bir menfaat temin veya vaat ederse altı aydan iki seneye kadar hapis cezası ile cezalandırılır.
Menfaat temin eden alacaklı yahut mümessili de aynı ceza ile cezalandırılır.
Suçun iflas bürosu veya idaresi üyesi tarafından işlenmesi halinde, ceza yarı oranında artırılır.
ONALTINCI BAP
Cezai Hükümler
Madde 0333/A: Ticari işletmede yöneticinin sorumluluğu
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 90 ıncı maddesiyle eklenmiştir.) (01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 4 üncü maddesiyle değişen şekli.) Ticaret şirketlerinde hukuken veya fiilen yönetim yetkisine sahip olanların alacaklıları zarara uğratmak kastıyla ticari işletmenin borçlarını kısmen veya tamamen ödemeyerek alacaklıları zarara soktukları takdirde, bu işlem ve eylemlerin başka bir suç oluşturmaması halinde, alacaklının şikayeti üzerine, altı aydan iki yıla kadar hapis ve beşbin güne kadar adli para cezası ile cezalandırılır.
Birinci fıkradaki suç taksirle işlendiği takdirde, alacaklının şikayeti üzerine, fail hakkında zararın ağırlığına göre ikibin güne kadar adli para cezasına hükmolunur.
ONALTINCI BAP
Cezai Hükümler
Madde 0334: Konkordatoda veya sermaye şirketleri ile kooperatiflerin uzlaşma yoluyla yeniden yapılandırılmasında yetkili kimseleri hataya düşüren ya da konkordato veya uzlaşma yoluyla yeniden yapılandırma koşullarına uymayan borçlunun cezası
(01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 5 inci maddesiyle değişen şekli.) Konkordato mühleti elde etmek veya konkordato veya sermaye şirketleri ile kooperatiflerin uzlaşma yoluyla yeniden yapılandırma projesini tasdik ettirmek için hileli tutum ve davranışlarıyla mali durumu hakkında alacaklıları, komiseri, ara dönem denetçisini veya yetkili memuru hataya düşürmek veya konkordato projesine ya da sermaye şirketleri ve kooperatiflerin uzlaşma yoluyla yeniden yapılandırılması projesine uymamak yoluyla kasten zarara sebebiyet veren borçlu, ilgilinin şikayeti üzerine altı aydan bir yıla kadar hapis cezası ile cezalandırılır.
ONALTINCI BAP
Cezai Hükümler
Madde 0334/A: Konkordato komiserinin sorumluluğu
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 92 nci maddesiyle eklenmiştir.) (01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 23 üncü maddesiyle yürürlükten kaldırılmıştır.)
ONALTINCI BAP
Cezai Hükümler
Madde 0335: Kiracının cezalandırılacağı haller
Üzerlerinde kiralayanın hapis hakkı tanınmış ve 270 inci madde mucibince defteri yapılmış eşyayı kaçıran veya gizleyen borçlu ile tahliyesi emrolunan yeri kiralayana zarar vermek maksadiyle işgal ettiren şahıs Türk Ceza Kanununun (276) ncı maddesine göre cezalandırılır.
ONALTINCI BAP
Cezai Hükümler
Madde 0336: Müflisin mallarını vermeyenler hakkındaki cezalar
(01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 6 ncı maddesiyle değişen şekli.) Müflisin mallarını ellerinde bulunduran veya müflise borçlu olan üçüncü şahıslar, iflasın açıldığına dair ilana muttali oldukları tarihten itibaren bir ay içinde makbul bir mazeret olmaksızın o malları iflas idaresi emrine vermezler veya borçlarını bildirmezlerse, doksan güne kadar adli para cezası ile cezalandırılır.
ONALTINCI BAP
Cezai Hükümler
Madde 0336/A: Kendisine teslim edilen malları vermeyenler hakkındaki cezalar
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 93 üncü maddesiyle eklenmiştir.) (01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 23 üncü maddesiyle yürürlükten kaldırılmıştır.)
ONALTINCI BAP
Cezai Hükümler
Madde 0337: Yükümlülüklerin yerine getirilmemesi
(Anayasa Mahkemesinin: 16.04.2008 tarih ve 26849 sayılı Resmi Gazete de yayımlanan E: 2006/71, K: 2008/69 sayılı Kararı ile 16.04.2009 tarihinden geçerli olarak iptal edilmiştir.)
162, 209 ve 216 ncı maddeler hükümlerine muhalefet edenler hakkında da iflas idaresinin vereceği müzekkere üzerine, aynı ceza verilir. Bu maddelerde belirtilen yükümlülüklerin yerine getirilmesi halinde, verilen ceza düşer.
ONALTINCI BAP
Cezai Hükümler
Madde 0337/A: Ticareti terk edenlerin cezası
(18.02.1965 tarih ve 538 sayılı Kanunun 133 üncü maddesiyle eklenmiştir.) (01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 8 inci maddesiyle değişen şekli.) 44 üncü maddeye göre mal beyanında bulunmayan veya beyanında mevcudunu eksik gösteren veya aktifinde yer almış malı veya yerine kaim olan değerini haciz veya iflas sırasında göstermeyen veya beyanından sonra bu malları üzerinde tasarruf eden borçlu, bundan zarar gören alacaklının şikayeti üzerine, üç aydan bir yıla kadar hapis cezası ile cezalandırılır.
Birinci fıkradaki fiillerin işlenmesinden alacaklının zarar görmediğini ispat eden borçluya ceza verilmez.
Borçlunun iflası halinde, birinci fıkradaki durum ayrıca taksiratlı iflas hali sayılır.
ONALTINCI BAP
Cezai Hükümler
Madde 0338: Hakikata muhalif beyanda bulunanların cezası
(01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 9 uncu maddesiyle değişen şekli.) Bu Kanuna göre istenen beyanı, hakikate aykırı surette yapan kimse, alacaklının şikayeti üzerine, üç aydan bir yıla kadar hapis cezası ile cezalandırılır.
Hakkında aciz vesikası alınmış borçlu, asgari ücretin üstünde bir geçim sürdürdüğü, aciz vesikası hamili alacaklının alacağının aciz vesikasına bağlanmasından en geç beş sene içinde müracaatı üzerine sabit olursa, asgari ücretin üstünde kalan gelirlerinden icra tetkik merciinin dörtte birden az olmamak üzere tespit edeceği kısmını merci kararının kesinleşmesinden itibaren en geç bir ay içinde ve aciz vesikasındaki borcun ödenmesine kadar her ay icra dairesine yatırmaya mecburdur. Bu mükellefiyeti yerine getirmeyen borçlu hakkında bir yıla kadar tazyik hapsine karar verilir. Hapsin tatbikine başlandıktan sonra borçlu borcun tamamını veya o tarihe kadar icra veznesine yatırmak zorunda olduğu meblağı öderse tahliye edilir; ödemelerini tekrar keserse, hakkında tazyik hapsine yeniden karar verilir. Ancak, bir borçtan dolayı tazyik hapsinin süresi bir yılı geçemez.
Borçlunun nafaka borçluları dahil üçüncü şahıstan yardım görmesi, asgari ücretin üstünde eline geçen para ve menfaatlerin icra mahkemesi kararı ile belirlenecek kısmını, icra veznesine yatırmak mükellefiyetini ortadan kaldırmaz.
İkinci fıkradaki hükmün tatbikini birden fazla aciz vesikası hamili alacaklı talep etmiş ise, bunlar talep tarihi sırasıyla öncelik hakkını haizdir.
ONALTINCI BAP
Cezai Hükümler
Madde 0339: Beyandan sonra mal ve kazançta olan tezayüdü bildirmeyen borçlunun cezası
(01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 10 uncu maddesiyle değişen şekli.) Sonradan kazandığı malları veya kazancında ve gelirinde vaki tezayütleri bu Kanun mucibince bildirmeye mecbur olan borçlu makbul bir mazereti olmaksızın yedi gün içinde icra dairesine taahhütlü mektupla veya şifahi surette bildirmezse ve bu mal veya kazancı asıl veya bedel itibariyle mevcut olduğu takdirde, on gün; mal veya kazancını asıl veya bedel itibariyle makbul bir sebep olmaksızın elden çıkarmışsa, bir aya kadar disiplin hapsi ile cezalandırılır.
Bu cezalara alacaklının şikayeti üzerine karar verilir. Kişi, icra takibine konu olan borcu tamamen ödediği takdirde, bu ceza düşer.
ONALTINCI BAP
Cezai Hükümler
Madde 0340: Borçlunun ödeme şartını ihlali halinde ceza
(01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 11 inci maddesiyle değişen şekli.) 111 inci madde mucibince veya alacaklının muvafakati ile icra dairesinde kararlaştırılan borcu ödeme şartını, makbul bir sebep olmaksızın ihlal eden borçlunun, alacaklının şikayeti üzerine, üç aya kadar tazyik hapsine karar verilir. Hapsin tatbikine başlandıktan sonra borçlu borcun tamamını veya o tarihe kadar icra veznesine yatırmak zorunda olduğu meblağı öderse tahliye edilir; ödemelerini tekrar keserse, hakkında tazyik hapsine yeniden karar verilir. Ancak, bir borçtan dolayı tazyik hapsinin süresi üç ayı geçemez.
ONALTINCI BAP
Cezai Hükümler
Madde 0341: Çocuk teslimi emrine muhalefetin cezası
(Madde 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 32. Maddesi ile Yürürlükten Kaldırılmıştır.)
ONALTINCI BAP
Cezai Hükümler
Madde 0342: İcra dairesince teslim edilen gayrimenkul veya gemiye tekrar girenlerin cezası
(01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 13 üncü maddesiyle değişen şekli.) İcra dairesi marifetiyle alacaklıya veya alıcıya teslim edilen bir taşınmaza veya gemiye haklı bir sebep olmaksızın tekrar giren borçlu, 5237 sayılı Türk Ceza Kanununun 290 ıncı maddesi mucibince umumi hükümler dairesinde cezalandırılır.
ONALTINCI BAP
Cezai Hükümler
Madde 0343: 30 ve 31 inci maddeler hükmüne muhalefet edenlerin cezası
(01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 14 üncü maddesiyle değişen şekli.) Yalnız kendisi tarafından yapılacak olan bir işin yapılması veya bir işin yapılmaması yahut bir irtifak hakkının tesisi veya kaldırılması hakkındaki ilam hükümlerine makbul mazerete müstenit olmayarak muhalefet eden borçluların, lehine hüküm verilmiş kimsenin şikayeti üzerine, üç aya kadar tazyik hapsine karar verilir. Hapsin tatbikine başlandıktan sonra ilamın gereği yerine getirilirse, borçlu tahliye edilir.
ONALTINCI BAP
Cezai Hükümler
Madde 0344: Nafakaya ilişkin kararlara uymayanların cezası (*)
(01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 15 inci maddesiyle değişen şekli.) Nafakaya ilişkin kararların gereğini yerine getirmeyen borçlunun, alacaklının şikayeti üzerine, üç aya kadar tazyik hapsine karar verilir. Hapsin tatbikine başlandıktan sonra kararın gereği yerine getirilirse, borçlu tahliye edilir.
Borçlunun, nafakanın kaldırılması veya azaltılması talebiyle dava açmış olması halinde, ileri sürdüğü sebepler göz önünde bulundurularak, tazyik hapsinin uygulanması bu davanın sonuna bırakılabilir.
(*) (Nafaka hükmüne uymuyanların cezası olan madde başlığı; 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 97 nci maddesiyle metinde görüldüğü şekilde değiştirilmiştir.)
ONALTINCI BAP
Cezai Hükümler
Madde 0345: Hükmi şahısların muamelelerinde kimlerin ceza göreceği
Bu kanunda yazılı suçlar, hükmi bir şahsın idare veya muamelelerini ifa sırasında işlenmiş ise ceza o hükmi şahsın müdürlerinden, mümessil ve vekillerinden, tasfiye memurlarından, idare meclisi reis ve azasından veya murakıp ve müfettişlerinden fiili yapmış olan hakkında hükmolunur.
(29.06.1956 tarih ve 6763 sayılı Kanunun 42 nci maddesiyle yürürlükten kaldırılmıştır.)
ONALTINCI BAP
Cezai Hükümler
Madde 0345/A: Sermaye şirketlerinin iflasını istemek mecburiyetinde olanların cezası
(18.02.1965 tarih ve 538 sayılı Kanunun 137 nci maddesiyle eklenmiştir.) (01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 16 ncı maddesiyle değişen şekli.) İdare ve temsil ile görevlendirilmiş kimseler veya tasfiye memurları, 179 uncu maddeye göre şirketin mevcudunun borçlarını karşılamadığını bildirerek şirketin iflasını istemezlerse, alacaklılardan birinin şikayeti üzerine, on günden üç aya kadar hapis cezası ile cezalandırılır.
ONALTINCI BAP
Cezai Hükümler
Madde 0345/B: Artırmadan çekilme
(09.11.1988 tarih ve 3494 sayılı Kanunun 59 uncu maddesiyle eklenmiştir.) (01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 17 nci maddesiyle değişen şekli.) Bu Kanuna göre yapılan ihalelerde kendisine veya başkasına vaat olunan veya sağlanan yarar karşılığında artırmadan çekilen veya artırmaya katılmayan kimseye bir yıla kadar hapis ve bin güne kadar adli para cezası verilir.
Aracılara da aynı ceza verilir.
ONALTINCI BAP
Cezai Hükümler
Madde 0346: Görev ve birleştirilme yasağı
(01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 18 inci maddesiyle başlığı ile birlikte değişen şekli.) Bu Kanun hükümlerine göre disiplin veya tazyik hapsine icra mahkemesi karar verir.
İcra mahkemesinin görevine giren bu işler, diğer mahkemelerde görülen ceza davaları ile birleştirilemez.
Bu Bapta yer alan suçlarla ilgili davalara, icra mahkemesinde bakılır.
ONALTINCI BAP
Cezai Hükümler
Madde 0347: Şikayet süresi
(01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 19 uncu maddesiyle değişen şekli.) Bu Bapta yer alan fiillerden dolayı şikayet hakkı, fiilin öğrenildiği tarihten itibaren üç ay ve her halde fiilin işlendiği tarihten itibaren bir yıl geçmekle düşer.
ONALTINCI BAP
Cezai Hükümler
Madde 0348: Yetki
(01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 20 nci maddesiyle değişen şekli.) Bu Bapta yer alan fiillerden dolayı yetkili icra mahkemesi, icra takibinin yapıldığı yerdeki mahkemedir.
ONALTINCI BAP
Cezai Hükümler
Madde 0349: Muhakeme usulü
Şikayet dilekçe ile veya şifahi beyanla yapılır. Dilekçeyi veya dava beyanını alan tetkik mercii duruşma için hemen bir gün tayin edip şikayetçinin imzasını alır ve maznuna celpname gönderir. Şahit gösterilmişse o da celbolunur.
İki taraf tayin olunan gün ve saatte tetkik merciinin huzuruna gelmeğe veya vekil göndermeğe mecburdurlar.
İcabında merci, tarafların bizzat hazır bulunmasını emredebilir.
Maznun başka yerde ikamet ediyorsa istinabe yoliyle sorguya çekilir.
Maznun, şikayeti alan veya istinabe edilen tetkik merciinin huzuruna gelmez veya müdafi göndermezse yahut bizzat bulunmasına lüzum görülürse zabıta marifetiyle getirilir. Bu suretle de bulundurulamazsa muhakeme gıyabında görülür.
Şikayetçi muayyen zamanda gelmez ve vekil de göndermezse şikayet hakkı düşer.
Gelmeyen şahitlere yapılacak muamele ile borçlunun gıyabında verilen karara karşı eski hale getirme talebi hakkında Ceza Muhakemeleri Usulü Kanununda yazılı hükümler tatbik olunur.
ONALTINCI BAP
Cezai Hükümler
Madde 0350: Duruşma
Tetkik mercii iki tarafı ve delillerini dinler ve gerek tarafların gerek şahitlerin ifadelerini duruşma tutanağına geçirir.
Cumhuriyet Savcısı hazır bulundurulmaz.
ONALTINCI BAP
Cezai Hükümler
Madde 0351: Tahkikat
Şikayetçi dilekçe veya beyanında gösterilmiş olduğu delillerle bağlıdır.
Maznun müdafası için tahkikatın tevsiini ancak bir kere istiyebilir.
ONALTINCI BAP
Cezai Hükümler
Madde 0352: Karar
Tetkik mercii iki tarafın ifadelerini ve bütün delillerini ve iddia ve müdafaalarını dinledikten sonra nihayet beş gün içinde kararını verir ve hulasasını Cumhuriyet Savcısına bildirir.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 99 uncu maddesiyle eklenmiştir.) Takibi şikayete bağlı suçlarda dava ve cezanın 354 üncü maddede yazılı sebeplerle düşeceği kararda belirtilir.
ONALTINCI BAP
Cezai Hükümler
Madde 0352/A: Ceza kararnamesi
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 100 üncü maddesiyle eklenmiştir.) (30.07.2003 tarih ve 25184 sayılı Resmi Gazete de yayımlanan 4949 sayılı Kanunun 93 üncü maddesiyle eklenmiştir.) (01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 23 üncü maddesiyle yürürlükten kaldırılmıştır.)
ONALTINCI BAP
Cezai Hükümler
Madde 0352/B: (*)
(06.06.1985 tarih ve 3222 sayılı Kanunun 44 üncü maddesiyle eklenmiştir.) (30.07.2003 tarih ve 25184 sayılı Resmi Gazete de yayımlanan 4949 sayılı Kanunun 93 üncü maddesiyle eklenmiştir.) (01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 23 üncü maddesiyle yürürlükten kaldırılmıştır.)
(*) (0352/A olan madde numarası 30.07.2003 tarih ve 25184 sayılı Resmi Gazete de yayımlanan 4949 sayılı Kanunun 100 üncü maddesiyle 0352/B olarak teselsül ettilmiştir.)
ONALTINCI BAP
Cezai Hükümler
MADDENİN YÜRÜRLÜĞE GİRMEMİŞ DEĞİŞİKLİĞİ MEVCUT ! GÖRMEK İÇİN TIKLAYINIZ
Madde 0353: İtiraz
(Fıkra 14.04.2011 tarih ve 27905 sayılı Resmi Gazetede yayımlanan 6217 Sayılı Kanunun 5. maddesi ile Değişmiştir.) İcra mahkemesinin verdiği tazyik ve disiplin hapsine ilişkin kararlara karşı, tefhim veya tebliğ tarihinden itibaren yedi gün içinde itiraz edilebilir. Mahkeme itirazı incelemesi için dosyayı o yerde icra mahkemesinin birden fazla dairesinin bulunması hâlinde, numara olarak kendisini izleyen daireye, son numaralı daire için birinci daireye, o yerde icra mahkemesinin tek dairesi bulunması hâlinde asliye ceza mahkemesine, icra mahkemesi hâkimi ile asliye ceza mahkemesi hâkiminin aynı hâkim olması hâlinde ise en yakın asliye ceza mahkemesine gönderir. İtiraz incelemesi neticesinde verilen karar kesindir.
İcra mahkemesinin bu Bapta yer alan suçlardan dolayı verdiği hükümlerle ilgili olarak 04.12.2004 tarihli ve 5271 sayılı Ceza Muhakemesi Kanununun kanun yollarına ilişkin hükümleri uygulanır.
ONALTINCI BAP
Cezai Hükümler
Madde 0354: Davanın ve cezanın düşmesi ile ceza verilemeyecek hâller(1)
Kanunun bu babında yazılı suçlardan takibi şikayete bağlı olanların müştekisi feragat eder veya borcun itfa edildiği sabit olursa dava ve bütün neticeleriyle beraber ceza düşer.
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 103 üncü maddesiyle yürürlükten kaldırılmıştır.)
(01.06.2005 tarih ve 25832 mükerrer sayılı Resmi Gazete de yayımlanan 5358 sayılı Kanunun 22 nci maddesiyle eklenmiştir.) İcra mahkemesinin bu Bap hükümlerine göre verdiği tazyik veya disiplin hapsine ilişkin karar, kesinleştiği tarihten itibaren iki yıl geçtikten sonra yerine getirilmez.
(Fıkra 14.04.2011 tarih ve 27905 sayılı Resmi Gazetede yayımlanan 6217 Sayılı Kanunun 6. maddesi ile Eklenmiştir) Nafaka alacaklarına ilişkin takipler hariç, alacak miktarı Asgari Ücret Tespit Komisyonu tarafından her yıl belirlenen aylık en yüksek brüt asgari ücret tutarının altında kalan takiplerde bu Kanunda öngörülen disiplin ve tazyik hapsi uygulanmaz.
(1) Madde Başlığı 14.04.2011 Tarih ve 27905 Sayılı Resmi Gazetede Yayınlanan 6217 Sayılı Kanunun 6. maddesi ile Değişmiştir.
ONYEDİNCİ BAP
Hususi Hükümler
Madde 0355: Maaş ve ücretlerin kesilmesinde usul
Devlet işlerinde veya hususi müesseselerde bulunan borçlu memur veya müstahdemlerin maaş ve ücretlerinden kesilmesi için icra dairelerinden yapılacak tebligatın kanuni muhatapları haczin icra edildiğini ve borçlunun maaş ve ücreti miktarını nihayet bir hafta içinde bildirmeğe ve borç bitinceye kadar icra dairesinin tebligatı mucibince haczolunan miktarı tevkif edip hemen daireye göndermeğe mecburdurlar.
Memurun maaş, ücret veya memuriyetinde yahut başka bir şubeden maaş almağı mucip olacak surette vukubulacak tebeddülleri ve hizmetine nihayet verildiği takdirde bu keyfiyeti de malmemuru veya daire amiri yahut hususi müesseselerin kanuni muhatapları derhal icra dairesine bildirmeğe ve ikinci halde haciz muamelesinden o şube veya amirini haberdar etmeğe mecburdur.
ONYEDİNCİ BAP
Hususi Hükümler
Madde 0356: Yukarıdaki maddeye riayet etmeyenler hakkında hükümler
Yukardaki madde hükümlerine riayet etmemiş olanların kesmedikleri veya ilk vasıta ile göndermedikleri para ayrıca mahkemeden hüküm alınmasına hacet kalmaksızın icra dairesince maaşlarından veya sair mallarından alınır.
Bunların borçluya kanun hükümleri dairesinde rücu hakkı vardır.
Yukardaki madde hükümlerine riayet etmeyen her hangi bir memur veya amir hakkında istenecek malümatın icra dairesine hemen verilmesi bunların mensup olduğu dairenin vazifesidir.
ONYEDİNCİ BAP
Hususi Hükümler
Madde 0357: Cumhuriyet savcılığınca takip
İcra dairesince kanuna göre yapılan tebliğ ve emirleri derhal yapmağa ve neticesini geciktirmeksizin icra dairesine bildirmeğe alakadarlar mecburdur. Makbul sebep haricinde tebliğ ve emirleri yapmıyanlar hakkında ait olduğu dairece tahkikatı evveliyeye hacet kalmaksızın Cumhuriyet Savcılığınca doğrudan doğruya takibat yapılır.
ONYEDİNCİ BAP
Hususi Hükümler
Madde 0358: Üçüncü şahsa bırakılan mallar
Üçüncü şahıs icraca haczolunup kendisine bırakılan malları icra dairesinden istendiği anda evvelki vaziyetinde iade ile mükelleftir.
Bu suretle eline bırakılan malların kendisine atfolunamıyacak bir sebepten dolayı telef veya ziyaını ispat edemiyen üçüncü şahıs hakkında ceza takibinden başka evvelce tesbit edilmiş olan kıymetler, hükme hacet kalmaksızın icra dairesince re sen tanzim ettirilir.
Bu kıymetleri tanzim ile mükellef olanlar, icra dairesinin bu baptaki talep ve kararına karşı tetkik merciine, 16 ncı maddede tayin edilen müddet içinde şikayette bulunabilirler.
ONYEDİNCİ BAP
Hususi Hükümler
Madde 0359: İcra dairelerinin muhabereleri
İcra memurları yaptıkları muameleden dolayı her daire ve makam ile doğrudan doğruya muhabere edebilirler.
ONYEDİNCİ BAP
Hususi Hükümler
Madde 0360: Haczedilen malların istinabe suretiyle satışı
Haczedilen mallar başka bir yerde bulunduğu takdirde satış, istinabe suretiyle yapılır. Artırma ve ihaleye mütedair ihtilaflar istinabe olunan icra dairesinin tabi bulunduğu tetkik merciince hallolunur.
ONYEDİNCİ BAP
Hususi Hükümler
Madde 0361: Fazla verilen paranın geri alınması
İcra dairelerince borçludan fazla para tahsil olunarak alacaklıya verildiği yahut yanlışlıkla bir tarafa para tediye olunduğu hesap neticesinde anlaşılırsa verilen para ayrıca hükme hacet kalmaksızın o kimseden geri alınır.
ONYEDİNCİ BAP
Hususi Hükümler
Madde 0362: Emanetler hakkında zamanaşımı
İcra veznesine tevdi yahut dairece tahsil olunan para veya icra muamelesi sebebiyle hıfzedilmekte olan eşya tevdi veya tahsil yahut hıfız tarihinden itibaren on seneye kadar alakadarları tarafından müracaat olunmazsa talep hakkı Hazine lehine düşer.
ONYEDİNCİ BAP
Hususi Hükümler
Madde 0362/A : Özel okullar ile özel öğrenci yurt ve benzeri kurumların taşınır ve taşınmaz mallarının haczi:
(Madde 18.05.2018 Tarih ve 30425 Sayılı Resmi Gazetede Yayımlanan 7141 Sayılı Kanunun 1. Maddesi ile Eklenmiştir)
8/2/2007 tarihli ve 5580 sayılı Özel Öğretim Kurumları Kanunu kapsamında faaliyet gösteren okullar (*) ile 24/3/1950 tarihli ve 5661 sayılı Yüksek Öğrenim Öğrenci Yurtları ve Aşevleri Hakkındaki Kanuna Ek Kanun kapsamında faaliyet gösteren özel öğrenci barınma hizmetleri veren yurt ve benzeri kurumların taşınır ve taşınmaz malları, (*) 6183 sayılı Amme Alacaklarının Tahsil Usulü Hakkında Kanuna göre yapılan takipler hariç olmak üzere içinde bulunulan eğitim ve öğretim yılı sonunda haczedilir. (*)
(*) Anayasa Mahkemesinin 22/10/2020 tarihli ve Esas No: 2019/59; Karar No: 2020/61 sayılı Kararı ile 8/2/2007 tarihli ve 5580 sayılı Özel Öğretim Kurumları Kanunu kapsamında faaliyet gösteren okullar...taşınır ve taşınmaz malları,...içinde bulunulan eğitim ve öğretim yılı sonunda haczedilir. bölümünün 8/2/2007 tarihli ve 5580 sayılı Özel Öğretim Kurumları Kanunu kapsamında faaliyet gösteren okullar... yönünden Anayasa ya aykırı olduğuna ve İPTALİNE, iptal hükmünün, Anayasa nın 153. maddesinin üçüncü fıkrası ile 6216 sayılı Kanun un 66. maddesinin (3) numaralı fıkrası gereğince, KARARIN RESMÎ GAZETE DE YAYIMLANMASINDAN BAŞLAYARAK BİR YIL SONRA (1/12/2021) YÜRÜRLÜĞE GİRMESİNE, karar verilmiştir.
ONYEDİNCİ BAP
Hususi Hükümler
Kanun Yollarına Başvurma ve Son Maddeler *
Madde 0363: İstinaf yoluna başvurma ve incelenmesi
(18.03.2005 tarih ve 25759 sayılı Resmi Gazete de yayımlanan 5311 sayılı Kanunun 24 üncü maddesiyle başlığı ile birlikte değişen ve 01.06.2005 tarihinden geçerli olarak yürürlüğe giren şekli.) İcra mahkemesince 85 inci maddenin uygulanma biçimi, icra dairesi tarafından hesaplanan vekalet ücreti, 103 üncü maddenin uygulanma biçimi ve bu maddede düzenlenen davetiyenin içeriği, yediemin ücreti, yediemin değiştirilmesi, hacizli taşınır malların muhafaza şekli, kıymet takdirine ilişkin şikayet, ihaleye katılabilmek için teminat yatırılması ve teminatın miktarı, satışın durdurulması, satış ilanının iptali, süresinde satış istenmemesi nedeniyle satışın düşürülmesi, 263 üncü maddenin uygulanma biçimi, iflas idaresinin oluşturulması, icra mahkemesinin iflas idaresinin işlemleri hakkında şikayet üzerine verdiği kararlara karşı, iflas idare memurunun ücret ve masrafları hakkındaki hesap pusulası ve 36 ncı maddeye göre icranın geri bırakılmasına ilişkin kararları dışındaki kararlarına karşı, ait olduğu alacak, hak veya malın değer veya miktarının yedi bin Türk lirasını (1) geçmesi şartıyla istinaf yoluna başvurulabilir. İstinaf yoluna başvuru süresi tefhim veya (2) tebliğ tarihinden itibaren iki hafta (2)
İcra mahkemesi kararları aleyhine işlemleri uzatmak gibi kötüniyetle istinaf yoluna başvurulduğu anlaşılırsa Hukuk Usulü Muhakemeleri Kanununun 422 nci maddesi hükmü uygulanır.
Kesin bir karara karşı kötüniyetle istinaf yoluna başvuranlar hakkında da yukarıdaki fıkra hükmü uygulanır.
İstinaf yoluna başvuru satıştan başka icra işlemlerini durdurmaz. İcranın devamı için gereken evrak alıkonularak bunların birer örneği bölge adliye mahkemesine gönderilecek dosyaya konulur.
(*) (Son Maddeler olan bölüm başlığı; 18.03.2005 tarih ve 25759 sayılı Resmi Gazete de yayımlanan 5311 sayılı Kanunun 24 üncü maddesiyle, 01.06.2005 tarihinden geçerli olarak Kanun Yollarına Başvurma ve Son Maddeler olarak değiştirilmiş ve metne işlenmiştir.)
(1) (02.12.2016 Tarih ve 29906 Sayılı Resmi Gazetede Yayımlanan 6763 sayılı Kanunun 3. maddesi ile bin lirayı ibaresi yedi bin Türk lirasını şeklinde değiştirilmiştir.)
(2) Üstü Çizili İbareler 12.03.2024 tarih ve 32487 sayılı Resmi Gazetede yayımlanan 7499 Sayılı Kanunun 37. Maddesi ile madde metninden çıkarılmış ve on gündür. İbaresi iki hafta şeklinde değişmiştir.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Madde 0364: Temyiz yoluna başvurma ve incelenmesi
(18.03.2005 tarih ve 25759 sayılı Resmi Gazete de yayımlanan 5311 sayılı Kanunun 25 inci maddesiyle başlığı ile birlikte değişen ve 01.06.2005 tarihinden geçerli olarak yürürlüğe giren şekli.) Bölge adliye mahkemesi hukuk dairelerince verilen ve miktar veya değeri elli sekiz bin sekiz yüz (1)(2) Türk lirasını geçen nihai kararlara karşı temyiz yoluna başvurulabilir.
(Cümle 12.03.2024 tarih ve 32487 sayılı Resmi Gazetede yayımlanan 7499 Sayılı Kanunun 3. Maddesi ile Değişmiştir.) Birinci fıkrada belirtilen kararlara karşı, tebliğ tarihinden itibaren iki hafta içinde temyiz yoluna başvurulabilir; temyiz yoluna başvurma ve incelemesi Hukuk Muhakemeleri Kanunu hükümlerine göre yapılır. Bu durumda da 363 üncü maddenin ikinci ve üçüncü fıkra hükümleri uygulanır.
Temyiz yoluna başvurma, satıştan başka icra işlemlerini durdurmaz.
(1) (02.12.2016 Tarih ve 29906 Sayılı Resmi Gazetede Yayımlanan 6763 sayılı Kanunun 4. maddesi ile onbin lirayı ibaresi kırk bin Türk lirasını şeklinde değiştirilmiştir.)
(2) kırk bin İbaresi 28.02.2019 Tarih ve 30700 Sayılı Resmi Gazetede Yayımlanan 7167 Sayılı Kanunun 1. Maddesi ile elli sekiz bin sekiz yüz şeklinde değişmiştir.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Madde 0365: İstinaf dilekçesinin reddi
(18.03.2005 tarih ve 25759 sayılı Resmi Gazete de yayımlanan 5311 sayılı Kanunun 26 ncı maddesiyle başlığı ile birlikte değişen ve 01.06.2005 tarihinden geçerli olarak yürürlüğe giren şekli.) İstinaf yoluna başvurma, yasal süre geçtikten sonra yapılır veya istinaf yoluna başvurulmasına olanak bulunmayan bir karara veya vazgeçme nedeniyle itiraz veya şikayetin reddine yahut süresi geçmiş bir şikayete ilişkin olursa, Hukuk Usulü Muhakemeleri Kanununun ilgili hükümleri gereğince istem icra mahkemesince reddedilir.
İstinaf yoluna başvuran kişi ret kararını kabul etmezse, istinaf dilekçesi diğer tarafa tebliğ edildikten sonra, karar sureti ve verilirse cevap dilekçesiyle birlikte yetkili bölge adliye mahkemesine gönderilir. Şu kadar ki bu halde satış dahil hiçbir icra işlemi durmaz.
Bölge adliye mahkemesi, birinci fıkra kapsamına girdiği halde reddine karar verilmemiş başvuruyu geri çevirmeyip doğrudan kesin karara bağlar.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Madde 0366: Bölge adliye mahkemesi ve Yargıtay kararları
(18.03.2005 tarih ve 25759 sayılı Resmi Gazete de yayımlanan 5311 sayılı Kanunun 27 nci maddesiyle başlığı ile birlikte değişen ve 01.06.2005 tarihinden geçerli olarak yürürlüğe giren şekli.) İstinaf ve temyiz incelemeleri, Hukuk Usulü Muhakemeleri Kanununa göre yapılır ve onbeş gün içinde karara bağlanır.
İlgili ister ve ücretini verir veya gönderirse karar özeti en seri vasıtalarla mahalline bildirilir.
Yargıtayın icra ve iflas işlerine bakan hukuk dairesinin kararlarına karşı genel hükümlere göre direnme kararı verilebilir. Direnme kararları, Hukuk Genel Kurulunda acele işlerden sayılır.
Yargıtayın bozma kararı veya bölge adliye mahkemesinin kaldırma, düzelterek veya yeniden esas hakkında vereceği kararları üzerine icra ve iflas işlerinde 40 ıncı madde hükmü kıyas yoluyla uygulanır.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Madde 0367: Borçlunun mevcudu hakkında malümat vermek mecburiyeti
İcra veya İflas dairelerinin borçlunun mevcuduna dair istiyeceği bütün malümatı hakiki ve hükmi her şahıs derhal vermeğe ve talep halinde mevcudu bu dairelere teslime mecburdur.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Madde 0368: İlga edilen kanunlar
Noter Kanununun 69 ve 71 inci maddeleri ve icarı akar nizamnamesiyle buna müzeyyel kanunun mecur tahliyesine ve 49 uncu madde ile kabul edilen hususlardan gayrı hususi kanun ve nizamların rehinin paraya çevrilmesine mütaallik hükümleri ile 1424 numaralı İcra ve İflas Kanunu ve mezkür kanunun 342 nci maddesiyle ilga edilmiş olan kanun ve hükümler ve 1425 numaralı kanun mülgadır.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Ek Madde 0001:
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 102 nci maddesiyle eklenmiştir.) Bu Kanunun 119, 226, 326, 363 ve 364 üncü (1) maddelerindeki parasal sınırlar; her takvim yılı başından geçerli olmak üzere, önceki yılda uygulanan parasal sınırların, o yıl için 213 sayılı Vergi Usul Kanununun mükerrer 298 inci maddesi hükümleri uyarınca Maliye Bakanlığınca her yıl tespit ve ilan edilen yeniden değerleme oranında artırılması suretiyle uygulanır. Bu şekilde belirlenen sınırların bin Türk lirasını (1)(2) lirayı aşmayan kısımları dikkate alınmaz.
(Fıkra 28.02.2019 tarih ve 30700 sayılı Resmi Gazetede yayımlanan 7165 Sayılı Kanunun 2. Maddesi ile Değişmiştir.) 363 ve 364 üncü maddelerdeki parasal sınırların uygulanmasında davanın açıldığı veya şikâyet başvurusunun yapıldığı (3) tarihteki miktar esas alınır. (*)
(Fıkra 04.06.2025 tarih ve 32920 sayılı Resmi Gazetede yayımlanan 7550 Sayılı Kanunun 1. Maddesi ile Yürürlükten Kaldırılmıştır.)
(*) Anayasa Mahkemesinin 6/3/2025 Tarihli ve E: 2025/61, K: 2025/46 Sayılı Kararı ile bu fıkra iptal edilmiştir. Kararın Resmî Gazete de yayımlanmasından başlayarak dokuz ay sonra (4/3/2026) yürürlüğe gireceği hüküm altına alınmıştır.
(1) 326 ve 363 üncü İbaresi 28.02.2019 Tarih ve 30700 Sayılı Resmi Gazetede Yayımlanan 7167 Sayılı Kanunun 2. Maddesi ile 326, 363 ve 364 üncü şeklinde ve onmilyon lirayı İbaresi on Türk lirasını şeklinde değişmiştir.
(2) on İbaresi 14.11.2024 tarih ve 32722 sayılı Resmi Gazetede yayımlanan 7531 Sayılı Kanunun 2. Maddesi ile bin şeklinde değişmiştir.
(3) hükmün verildiği İbaresi 04.06.2025 tarih ve 32920 sayılı Resmi Gazetede yayımlanan 7550 Sayılı Kanunun 1. Maddesi ile davanın açıldığı veya şikâyet başvurusunun yapıldığı şeklinde değişmiştir.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Ek Madde 0002:
(Madde 19.02.2014 tarih ve 28918 sayılı Resmi Gazete de yayımlanan 6518 Sayılı Kanunun 2. maddesi ile eklenmiştir.)
Türkiye Cumhuriyeti adına 16/11/2001 tarihinde Cape Town'da imzalanan ve 10/3/2011 tarihli ve 6192 sayılı Kanunla onaylanması uygun bulunan Taşınır Donanım Üzerindeki Uluslararası Teminatlar Hakkında Sözleşme ve Taşınır Donanım Üzerindeki Uluslararası Teminatlar Hakkında Sözleşmeye İlişkin Hava Aracı Donanımına Özgü Konulara Dair Protokol çerçevesinde, Taşınır Donanım Üzerindeki Uluslararası Teminatlar Hakkında Sözleşmenin 8 inci maddesinin birinci fıkrasının (a) bendi kapsamında haklarını kullanan güvence lehtarı ve 10 uncu maddesinin birinci fıkrasının (a) bendi kapsamında haklarını kullanan şartlı satıcı veya kiralayan, herhangi bir yargı kararı aranmaksızın, hak sahibi olduğunu gösteren ve Sivil Havacılık Genel Müdürlüğü tarafından düzenlenecek tescil belgesiyle Ankara İcra Dairesine başvurarak, tercih ettiği hakkın yerine getirilmesini talep edebilir.
Talep üzerine icra müdürü tarafından başkaca herhangi bir araştırma yapılmaksızın, hak sahibi lehine üzerinde güvence tesis edilen nesnenin zilyetliği veya kontrolünün devrine ilişkin karar verilir ve karar borçluya tebliğ edilir. Tebliğ tarihinden itibaren üç iş günü içinde borçlu taraf, bu emri yerine getirmezse icra müdürü, Sözleşme'nin anılan 8 inci ve 10 uncu maddeleri çerçevesinde gereğini yerine getirmesi için almış olduğu kararı Sivil Havacılık Genel Müdürlüğüne gönderir.
Bu madde gereğince İcra Dairesince yapılan işlemler nedeniyle, 492 sayılı Harçlar Kanununun hükümlerine göre 10.000 Türk Lirası maktu harç dışında herhangi bir vergi, resim ve harç alınmaz. Harç ve giderler, talep edene aittir.
İcra Dairesince, Sözleşme ve Protokol çerçevesinde yapılacak iş ve işlemler ile takibe ilişkin esas ve usuller Adalet Bakanlığı ile Ulaştırma, Denizcilik ve Haberleşme Bakanlığı tarafından çıkarılacak yönetmelikle düzenlenir.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Ek Madde 0003:
(Madde 24.11.2016 tarih ve 29898 Sayılı Resmi Gazete de yayımlanan 6754 Sayılı Kanunun 19. maddesi ile eklenmiştir.)
Bu Kanun uyarınca görevlendirilecek bilirkişiler, bilirkişilik bölge kurulları tarafından hazırlanan listelerden seçilir ve bunlar hakkında Bilirkişilik Kanunu ve ilgili diğer kanun hükümleri uygulanır.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Geçici Madde 0001:
(2004 sayılı Kanunun kendi numarasız geçici maddesi olup teselsül için numaralandırılmıştır.)
Cezai hükümlerin şümul dairesi Türk Ceza Kanununun ikinci maddesi hükümlerine tabidir.
Bu kanunun mer i olmasından evvel konulmuş haciz veya rehinin paraya çevrilmesi hakkında yapılmış taleplere, bu kanunun hükümleri tatbik olunmaz.
İlamların icrası hakkındaki ikinci babın hükümleri bu kanunun mer iyetinden evvel icraya tevdi edilmiş olan ilamlara da şamildir.
4 Eylül 1929 tarihinden evvel gayrimenkullere konulmuş olan ihtiyati veya icrai hacizler üzerine 4 Eylül 1932 tarihine kadar hiç bir muamele ve takip yapılmamışsa bu hacizler kendiliğinden kalkar.
Takip ve muamelesi derdest olupta henüz intaç olunmıyanlar mezkür tarihten sonra bu kanun hükmüne tabi olur.
4 Eylül 1929 tarihinden evvel verilen iflas kararlarına mütaallik tasfiyeler 4 eylül 1932 tarihine kadar intaç edilmemişse dosyaları iflas dairelerine tevdi olunur. Dairelerce bu kanunun sekizinci babı hükümlerine tevfikan tasfiyeye devam olunur.
13 Eylül 1331 ve 15 Nisan 1339 tarihli kanunlarla emvali milliye meyanına giren ebniyeden ari araziden 1341 senesi Muvazenei Umumiye Kanununun 6 ve 23 üncü maddelerine tevfikan alınagelmekte olan Hazine alacakları hakkındaki hükümler bakidir.
Bu kanunun neşrinden evvel icra veznesine tevdi yahut dairece tahsil edilmiş olan paranın ve icra muamelesi sebebiyle hıfzedilmekte olan eşyanın tevdi veya tahsil yahut hıfız tarihinden on sene geçmiş olsa bile bu kanunun meriyete girmesinden itibaren üç sene geçmedikçe sahiplerinin talep hakkı düşmez.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Geçici Madde 0002:
(09.11.1988 tarih ve 3494 sayılı Kanunun 62 nci maddesiyle eklenmiştir.) Bu Kanun ile diğer kanun ve kanun hükmünde kararnamelerde yer alan icra memuru unvanı icra müdürü, icra memur yardımcısı unvanı icra müdür yardımcısı, iflas memuru unvanı iflas müdürü olarak değiştirilmiştir. Bu değişiklik sebebiyle ilgililerin yeniden atanmaları gerekmez. Bunlar, yeni unvanları yan ödeme kararnamelerinde yer alıncaya kadar eski unvanları üzerinden yan ödeme almaya devam ederler.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Geçici Madde 0003:
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 105 inci maddesiyle eklenmiştir.) 2004 sayılı İcra ve İflas Kanununda yer alan icra reisi, icra hakim yardımcısı ve icra hakimliği ibareleri icra tetkik mercii hakimi; ikametgah, menkul, gayrimenkul ve teferruat ibareleri sırasıyla yerleşim yeri, taşınır, taşınmaz ve eklenti olarak değiştirilmiştir.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Geçici Madde 0004:
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 105 inci maddesiyle eklenmiştir.) Adalet Bakanlığı veya Adalet Teşkilatını Güçlendirme Vakfınca mahcuz malların muhafazası için depo ve garajlar açılıncaya kadar, özel depo ve garajlarda, Adalet Bakanlığınca çıkartılan ilgili yönetmelik ve ücret tarifelerinin uygulanmasına devam olunur.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Geçici Madde 0005:
(30.07.2003 tarih ve 25184 sayılı Resmi Gazete de yayımlanan 4949 sayılı Kanunun 105 inci maddesiyle eklenmiştir.) Bu Kanun ile değiştirilen 2004 sayılı İcra ve İflas Kanununun;
4, 13, 26 ve 250 nci maddeleri ile 88 inci maddesinin dördüncü ve beşinci fıkralarında değişiklik yapan hükümleri, Kanunun yürürlüğe girmesinden itibaren üç ay sonra,
14 üncü maddesinde değişiklik yapan hükmü, Kanunun yürürlüğe girmesinden itibaren 6 ay sonra,
18 inci maddesinde değişiklik yapan hükmü, Kanunun yürürlüğe girmesinden sonra yapılacak şikayetler hakkında,
24, 79, 85, 92 ve 94 üncü maddeleri ile 88 inci maddesinin ikinci ve üçüncü fıkralarında değişiklik yapan hükümleri, Kanunun yürürlüğe girmesinden sonra yapılacak hacizlerde,
25/b maddesi, Kanunun yürürlüğe girmesinden sonra ilam hükmünün zorla icra edileceği çocuk teslimlerinde ve çocukla şahsi münasebet tesislerinde,
30 uncu maddesinde değişiklik yapan hükmü, Kanunun yürürlüğe girmesinden sonra ilam hükmünü ortadan kaldıracak borçlu eylemlerinde,
32 nci maddesinde değişiklik yapan hükmü, Kanunun yürürlüğe girmesinden sonra gönderilecek icra emirlerinde,
44 üncü maddesinde değişiklik yapan hükmü, Kanunun yürürlüğe girmesinden sonra verilecek mal beyanlarında,
58 ve 269/a maddelerinde değişiklik yapan hükümleri, Kanunun yürürlüğe girmesinden sonra yapılacak takiplerde,
62, 67, 68/a ve 170 inci maddelerinde değişiklik yapan hükümleri, Kanunun yürürlüğe girmesinden sonra yapılacak itirazlarda,
63 üncü maddesinde değişiklik yapan hükmü, Kanunun yürürlüğe girmesinden sonra yapılacak itirazın kaldırılması duruşmalarında,
68 inci maddesinin son fıkrasının ilk cümlesinde değişiklik yapan hükmü, Kanunun yürürlüğe girmesinden sonra yapılacak itirazın kaldırılması taleplerine,
(21.02.2004 tarih ve 25380 sayılı Resmi Gazete de yayımlanan 5092 sayılı Kanunun 10 uncu maddesiyle değişen şekli.) 68/b maddesinde değişiklik yapan hükmü, Kanunun yürürlüğe girmesinden sonra gönderilen hesap özetleri ve ihtarnamelerde,
89 uncu maddesinin üçüncü fıkrasında değişiklik yapan hükmü, Kanunun yürürlüğe girdiği tarihte eski düzenlemeye göre ikinci ihbarnamenin henüz gönderilmemiş ya da gönderilmiş ama menfi tespit davası açma süresinin dolmamış bulunduğu hacizlerde; beşinci fıkrasında değişiklik yapan hükmü, eski düzenlemeye göre ikinci haciz ihbarnamesi gönderilmiş ve menfi tespit davası açma süresi sona ermişse açılacak davalarda,
91 inci maddesinde değişiklik yapan hükmü, Kanunun yürürlüğe girmesinden sonra vuku bulacak el değiştirmelerde,
111 inci maddesinde değişiklik yapan hükmü, Kanunun yürürlüğe girmesinden önce yapılan sözleşmelerde (21.02.2004 tarih ve 25380 sayılı Resmi Gazete de yayımlanan 5092 sayılı Kanunun 10 uncu maddesiyle eklenen ibare.) de,
114, 115, 116, 126 ve 129 uncu maddelerinde değişiklik yapan hükümleri, Kanunun yürürlüğe girmesinden sonra yapılacak ve ilan metni Kanunun yürürlüğe girdiği tarihte Basın-İlan Kurumuna henüz gönderilmemiş bulunan satışlarda,
118, 119, 130 ve 133 üncü maddelerinde değişiklik yapan hükümleri, Kanunun yürürlüğe girmesinden sonra yapılacak satışlarda,
128 ve 128/a maddelerinde değişiklik yapan hükümleri, Kanunun yürürlüğe girmesinden sonra yapılan kıymet takdirlerinde,
134 üncü maddesinde değişiklik yapan hükmü, Kanunun yürürlüğe girmesinden sonra yapılan ihalenin feshi taleplerinde,
142/a maddesinde değişiklik yapan hükmü, Kanunun yürürlüğe girmesinden sonra düzenlenen sıra cetvellerinde veya Kanun yürürlüğe girdiği sırada derdest bir şikayet ve/veya itiraza konu teşkil etmiş olan sıra cetvellerinde,
143 üncü maddenin birinci fıkrasında değişiklik yapan hükmü ve 143 üncü maddeye bu Kanunla eklenen yedinci fıkra, Kanunun yürürlüğe girmesinden itibaren altı ay sonra, 143 üncü maddesinin altıncı fıkrasında değişiklik yapan hükmü, Kanunun yürürlüğe girmesinden itibaren,
148/a maddesinde değişiklik yapan hükmü, Kanunun yürürlüğe girmesinden sonra akdedilecek ipotek sözleşmelerinin tapu siciline tescilinde,
150/b ve 150/ı maddelerinde değişiklik yapan hükümleri, Kanunun yürürlüğe girmesinden sonra başlatılacak rehnin paraya çevrilmesi yoluyla takiplerde,
166 ncı maddesinde değişiklik yapan hükmü, Kanunun yürürlüğe girmesinden sonra verilen iflas kararlarında,
168 ve 170/b maddelerinde değişiklik yapan hükümleri, Kanunun yürürlüğe girmesinden sonra başlatılan kambiyo senetlerine mahsus haciz yolu ile takiplerde,
169/a maddesinde değişiklik yapan hükmü, Kanun yürürlüğe girdiği sırada derdest itiraz yargılamalarında,
179 uncu maddesinde değişiklik yapan hükmü, Kanunun yürürlüğe girmesinden sonra yapılacak iflasın ertelenmesi taleplerinde,
179/a ve 179/b maddeleri, Kanun yürürlüğe girdiği sırada derdest iflasın ertelenmesi taleplerinde,
185 inci maddesinde değişiklik yapan hükmü, Kanun yürürlüğe girdiği sırada devam eden iflas tasfiyelerinde,
206 ncı maddesinde değişiklik yapan hükmü, Kanunun yürürlüğe girmesinden sonra düzenlenecek sıra cetvellerinde,
222 nci maddesinde değişiklik yapan hükmü, Kanunun yürürlüğe girmesinden sonra yapılacak ilk alacaklılar toplanmalarında,
223 üncü maddesinde değişiklik yapan hükmü, bu Kanunun yürürlüğe girmesinden sonra yapılacak iflas idaresi toplantılarında,
226 ncı maddesinde değişiklik yapan hükmü, Kanunun yürürlüğe girmesinden sonra yapılacak sulh ve tahkimlerde,
250 nci maddesinde değişiklik yapan hükmü, Kanunun yürürlüğe girmesinden sonra düzenlenen pay cetvellerinde veya Kanun yürürlüğe girdiği sırada derdest bir şikayete konu teşkil etmiş olan pay cetvellerinde,
251 inci maddenin ikinci fıkrasının birinci cümlesinde değişiklik yapan hükmü, yollama yaptığı 143 üncü maddenin birinci fıkrası ve yedinci fıkrası bakımından Kanunun yürürlüğe girmesinden itibaren altı ay sonra, yollama yaptığı 143 üncü maddenin altıncı fıkrası bakımından Kanunun yürürlüğe girmesinden itibaren; 251 inci maddenin ikinci fıkrasına eklenen dördüncü cümlesi ise Kanunun yürürlüğe girmesinden itibaren,
257, 258, 261, 264, 265 ve 268 inci maddelerinde değişiklik yapan hükümleri, Kanunun yürürlüğe girmesinden sonra yapılacak ihtiyati haciz taleplerinde,
280 inci maddesinde değişiklik yapan hükmü, Kanunun yürürlüğe girmesinden önce açılmış ve derdest olan iptal davalarında (21.02.2004 tarih ve 25380 sayılı Resmi Gazete de yayımlanan 5092 sayılı Kanunun 10 uncu maddesiyle eklenen ibare.) da,
285, 286, 287, 288, 289, 290, 291, 292, 296, 297, 298, 300, 301, 302, 303 ve 309 uncu maddelerinde değişiklik yapan hükümleri ile bu Kanunla getirilen 298/a ve 309/a ila 309/l maddeleri hükümleri, Kanunun yürürlüğe girmesinden sonra yapılacak konkordato taleplerinde,
318, 323 ve 326 ncı maddelerinde değişiklik yapan hükümleri ile 329/a maddesi hükmü, Kanunun yürürlüğe girmesinden sonra yapılacak fevkalade mühlet taleplerinde,
Uygulanır.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Geçici Madde 0006:
(21.02.2004 tarih ve 25380 sayılı Resmi Gazete de yayımlanan 5092 sayılı Kanunun 11 inci maddesiyle eklenmiştir.) Bu Kanunda yer alan icra tetkik mercii, tetkik mercii ve mercii ibareleri icra mahkemesi; icra mercii hakimi ve mercii hakimi ibareleri icra hakimi olarak değiştirilmiştir. Çeşitli mevzuatta icra tetkik mercii ve hakimine yapılmış bulunan atıflar icra mahkemesi ve hakimine yapılmış sayılır.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Geçici Madde 0007:
(18.03.2005 tarih ve 25759 sayılı Resmi Gazete de yayımlanan 5311 sayılı Kanunun 29 uncu maddesiyle eklenmiştir. Yürürlük: 01.06.2005) Bölge adliye mahkemelerinin, 26.09.2004 tarihli ve 5235 sayılı Adli Yargı İlk Derece Mahkemeleri ile Bölge Adliye Mahkemelerinin Kuruluş, Görev ve Yetkileri Hakkında Kanunun geçici 2 nci maddesi uyarınca göreve başlama tarihinden önce verilen kararlar hakkında, kesinleşinceye kadar İcra ve İflas Kanununun bu Kanunla yapılan değişiklikten önceki temyiz ve karar düzeltmeye ilişkin hükümleri uygulanır.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Geçici Madde 0008 :
(Madde 06.03.2007 tarih ve 26454 sayılı Resmi Gazetede yayımlanan 5582 Sayılı Kanunun 6. maddesi ile Eklenmiştir)
Bu Kanunun 128 inci maddesinin üçüncü fıkrası ile 128/a maddesinin ikinci fıkrasının yürürlüğe girmesini izleyen üçüncü yılın sonuna kadar 2499 sayılı Sermaye Piyasası Kanununun 38/A maddesinin birinci fıkrasında tanımlanan konut finansmanından kaynaklanan alacaklar ile Toplu Konut İdaresi Başkanlığının rehinle temin edilmiş alacaklarının takibinde, taşınmaz için kıymet takdiri veya bilirkişi incelemesi, Sermaye Piyasası Kanununun 22 nci maddesinin birinci fıkrasının (r) bendi uyarınca gayrimenkul değerleme faaliyeti konusunda yetki verilmiş kişi veya kurumların yanı sıra diğer uzman bilirkişiler marifetiyle de yapılabilir.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Geçici Madde 0009:
(Madde 05.07.2012 tarih ve 28344 Sayılı Resmi Gazetede Yayınlanan 6352 Sayılı Kanunun 38. Maddesi ile eklenmiştir.)
9 uncu maddenin ikinci fıkrası gereği ödeme yapılabilmesi için ilgilisi tarafından, anılan maddenin yürürlüğe girdiği tarihten itibaren altı ay içinde banka hesap numarasının bildirilmesi gerekir.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Geçici Madde 0010:
(Madde 05.07.2012 tarih ve 28344 Sayılı Resmi Gazetede Yayınlanan 6352 Sayılı Kanunun 38. Maddesi ile eklenmiştir.)
Bu Kanunun ilgili hükümlerinin yürürlüğe girdiği tarihten önce başlatılan takip işlemleri hakkında, değişiklikten önceki hükümlerin uygulanmasına devam edilir.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Geçici Madde 0011:
(Madde 05.07.2012 tarih ve 28344 Sayılı Resmi Gazetede Yayınlanan 6352 Sayılı Kanunun 38. Maddesi ile eklenmiştir.)
Adalet Bakanlığı, 88 inci maddenin beşinci fıkrası gereğince hukuki ve teknik her türlü altyapıyı anılan maddenin yürürlüğe girdiği tarihten itibaren bir yıl içinde tamamlar. Lisanslı yediemin depoları faaliyete geçinceye kadar o yerdeki mevcut depo ve garajlarda muhafaza işlemlerine, mevcut yönetmelik ve ücret tarifeleri çerçevesinde devam olunur.
Mevcut depo ve garajlarda muhafaza edilen ancak hukuken muhafazasına gerek kalmayan malların, anılan maddenin yürürlüğe girdiği tarihten itibaren bir ay içinde teslim alınması için icra müdürü tarafından ilgilisine resen bildirim yapılır.
İlgilisine tebligat yapılamazsa veya verilen süre içinde mal geri alınmazsa, üç ay içinde, 88 inci maddenin altıncı fıkrası hükmü uyarınca satış işlemi yapılır.
Ancak, satış yapılamazsa Adalet Bakanlığı tarafından görevlendirilecek icra müdürünün başkanlığında kaymakamlık, belediye, ilgili yer baro başkanlığı ve ticaret odası tarafından bildirilecek birer kişinin katılımıyla oluşturulacak değer tespit komisyonu tarafından tespit edilecek değer üzerinden, yedieminin alacağına mahsup için malın mülkiyeti yediemine devredilebilir; komisyon, ekonomik bir değerinin kalmadığına karar verirse mal bir tutanakla imha edilir.
Satılan veya mülkiyeti devredilen malın bedelinden, muhafaza ve diğer giderler mahsup edildikten sonra varsa artan miktar talep halinde ilgilisine ödenir.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Geçici Madde 0012 :
(Madde 09.08.2016 tarih ve 29796 Sayılı Resmi Gazetede Yayınlanan 6728 Sayılı Kanunun 6. maddesi ile eklenmiştir.)
Bu maddeyi ihdas eden Kanunla değiştirilen hükümler, bu maddenin yürürlüğe girdiği tarihten sonra yapılan iflasın ertelenmesi talepleri hakkında uygulanır.
Bu maddenin yürürlüğe girdiği tarihten önce verilmiş iflasın ertelenmesi kararına dayanılarak yapılan uzatma talebi hakkında verilecek karar da iflasın ertelenmesi talebi hakkında verilmiş karara ilişkin kanun yoluna tabidir.
Bu maddenin yürürlüğe girdiği tarihte derdest olan dosyalarda kayyım olarak atanan kişiler, bu maddenin yürürlüğe girdiği tarihten itibaren on gün içinde, adli yargı ilk derece mahkemesi adalet komisyonu başkanlıklarına bildirilir. Üçten fazla dosyada görevi devam eden kayyımlara yeni görev verilmez.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Geçici Madde 0013 :
(Madde 25.08.2017 tarih ve 30165 Sayılı Resmi Gazetede Yayınlanan 694 Sayılı Khk ile [7078/9 md. ile Aynen Kabul] eklenmiştir.)
İdari yargının görev alanına giren konularda, bu maddenin yürürlüğe girdiği tarihten önce başlatılmış ilamsız icra takipleri hakkında, talep üzerine icra müdürünce 42 nci maddenin üçüncü fıkrası uyarınca dosya üzerinden düşme kararı verilir ve karar alacaklıya resen tebliğ edilir, Alacaklı, düşme kararının tebliğinden itibaren yedi gün içinde şikayet yoluna başvurabilir. Düşme kararının kesinleşmesinden itibaren otuz gün içinde idari yargı merciinde dava açılabilir. Düşme talebinin reddine veya düşme kararı hakkındaki şikayetin kabulüne ilişkin karar kesinleşmeden takibe devam edilemez.
Birinci fıkra kapsamındaki ilamsız icra takipleri hakkında açılmış itirazın iptali veya itirazın kaldırılması davalarında talep üzerine, karar verilmesine yer olmadığına karar verilir. Tarafların yaptığı takip ve yargılama giderleri ile vekalet ücreti üzerlerinde bırakılır. Bu kararın kesinleşmesi üzerine takip dosyası icra müdürlüğüne iade edilir ve takip hakkında birinci fıkra uyarınca işlem yapılır.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Geçici Madde 0014 :
(Madde 15.03.2018 Tarih ve 30361 Sayılı Resmi Gazetede Yayımlanan 7101 Sayılı Kanunun 46. Maddesi ile eklenmiştir.)
Bu maddenin yürürlüğe girdiği tarihte görülmekte olan iflâsın ertelenmesi ve konkordato talepleri hakkında talep tarihinde yürürlükte bulunan hükümlerin uygulanmasına devam olunur.
Hakimler ve Savcılar Kurulu, 26/9/2004 tarihli ve 5235 sayılı Adlî Yargı İlk Derece Mahkemeleri ile Bölge Adliye Mahkemelerinin Kuruluş, Görev ve Yetkileri Hakkında Kanunun 5 inci maddesinin beşinci fıkrasındaki belirleme yetkisi kapsamında iflâs ve konkordato konusunda uzman asliye ticaret mahkemesini, bu maddenin yürürlüğe girdiği tarihten itibaren iki hafta içinde belirler.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Geçici Madde 0015 :
(Madde 19.12.2018 Tarih ve 30630 Sayılı Resmi Gazetede Yayımlanan 7155 Sayılı Kanunun 17. Maddesi ile eklenmiştir.)
Bu maddenin yürürlüğe girdiği tarihte görülmekte olan konkordato talepleri hakkında talep tarihinde yürürlükte bulunan hükümlerin uygulanmasına devam olunur.
290 ıncı maddenin beşinci fıkrası uyarınca komiser listesi oluşturuluncaya kadar listeden görevlendirme usulü dikkate alınmaksızın komiser görevlendirilir. Bir kişinin eş zamanlı olarak beşten fazla dosyada komiser olarak görev alma yasağının takibi amacıyla, görevlendirilen geçici komiser ve komiserler mahkemenin bağlı bulunduğu bölge adliye mahkemesi bilirkişilik bölge kuruluna bildirilir.
Geçici Madde 0016 :
(Madde 28.02.2019 Tarih ve 30700 Sayılı Resmi Gazetede Yayımlanan 7165 Sayılı Kanunun 3. Maddesi ile eklenmiştir.)
2/12/2016 tarihinden bu maddenin yürürlüğe girdiği tarihe kadar verilen nihai kararlar bakımından 364 üncü maddenin birinci fıkrasında düzenlenen temyiz yoluna başvurma sınırı, kırk bin Türk lirası olarak uygulanır.
Geçici Madde 0017 :
(Madde 19.06.2021 tarih ve 31516 Sayılı Resmi Gazetede Yayımlanan 7327 Sayılı Kanunun 8. Maddesi ile eklenmiştir.)
223 üncü maddenin altıncı fıkrası uyarınca iflâs idare memurları listesi oluşturuluncaya kadar listeden görevlendirme usulü dikkate alınmaksızın iflâs idare memuru görevlendirilir. Bir kişinin eş zamanlı olarak beşten fazla dosyada memur olarak görev alma yasağının takibi amacıyla, görevlendirilen iflâs idare memurları, icra mahkemesinin bağlı bulunduğu bölge adliye mahkemesi bilirkişilik bölge kuruluna bildirilir.
Geçici Madde 0018 :
(Madde 30.11.2021 tarih ve 31675 sayılı Resmi Gazetede yayımlanan 7343 Sayılı Kanunun 33. Maddesi ile eklenmiştir.)
111/b maddesinin uygulanmasına ilişkin yönetmelik ile 106 ncı madde uyarınca çıkarılması gereken tarife, bu maddeyi ihdas eden Kanunun yürürlüğe girdiği tarihten itibaren altı ay içinde çıkarılır.
87, 88, 106, 110, 111/b, 114, 115, 118, 124, 126, 127, 129, 130, 133, 242 ve 244 üncü maddeler ile 134 üncü maddenin dokuz ve onuncu fıkralarında bu maddeyi ihdas eden Kanunla yapılan değişikliklerin uygulanmasına Adalet Bakanlığınca belirlenen il veya ilçelerde, 111/b maddesinin uygulanmasına ilişkin yönetmeliğin yürürlüğe girdiği tarihten itibaren başlanır ve bu değişiklikler en geç bir yılın sonunda ülke genelinde uygulanır. Değişikliklerin hangi il veya ilçede ne zaman uygulanacağı Adalet Bakanlığının resmi internet sitesinde duyurulur. Bu değişikliklerin uygulanmasında aşağıdaki esaslar dikkate alınır:
1. Uygulamaya geçilen il ve ilçelerde, geçiş tarihinden sonra haczedilen mallar hakkında, bu maddeyi ihdas eden Kanunla değiştirilen 87, 106 ve 110 uncu madde hükümleri uygulanır. Geçiş tarihinden önce haczedilen mallar hakkında ise değişikliklerden önceki hükümler ile ilga edilen hükümlerin uygulanmasına devam olunur.
2. Uygulamaya geçilen il ve ilçelerde, geçiş tarihinden sonra ilanı yapılacak açık artırmalar hakkında, bu maddeyi ihdas eden Kanunla değiştirilen 88, 114, 115, 118, 124, 126, 127, 129 ve 130 uncu maddeler, 134 üncü maddenin dokuz ve onuncu fıkraları ile ihdas edilen 111/b maddesi uygulanır. Geçiş tarihinden önce ilanı yapılmış açık artırmalar hakkında ise değişikliklerden önceki hükümler ile ilga edilen hükümlerin uygulanmasına devam olunur.
3. Uygulamaya geçilen il ve ilçelerde, taşınır rehninin veya ipoteğin paraya çevrilmesi, iflas tasfiyesi ve ortaklığın giderilmesine ilişkin satışlar bakımından, geçiş tarihinden sonra ilanı yapılacak açık artırmalar hakkında bu maddeyi ihdas eden Kanunla değiştirilen ve ihdas edilen hükümler uygulanır. Geçiş tarihinden önce ilanı yapılmış açık artırmalar hakkında ise değişikliklerden önceki hükümler ile ilga edilen hükümlerin uygulanmasına devam olunur.
4. Geçiş tarihinden önce yapılan ilan üzerine ihalesi gerçekleştirilemeyen ve yeniden satışı talep edilen açık artırmalar hakkında da bu maddeyi ihdas eden Kanunla değiştirilen ve ihdas edilen hükümler uygulanır.
106 ncı madde uyarınca çıkarılacak tarifenin yürürlüğe girdiği tarihten önce satış talep edilmiş olmasına rağmen kıymet takdiri ile muhafaza ve satış giderlerinin tamamının yatırılmadığı hâllerde bu tarifenin yürürlüğe girdiği tarihten itibaren bir yıl içinde tarifede belirlenen giderlerin yatırılması zorunludur. Bu süre içinde giderler peşin olarak yatırılmazsa satış talebi vaki olmamış sayılır.
134 üncü maddede bu maddeyi ihdas eden Kanunla yapılan değişiklikler, bu maddenin yürürlüğe girdiği tarihte ilk derece mahkemeleri ve bölge adliye mahkemeleri ile Yargıtayda görülmekte olan ihalenin feshi talepleri hakkında uygulanmaz. Ancak, ihale bedelinin yüzde onuna kadar para cezasına mahkûmiyete ilişkin hüküm görülmekte olan ihalenin feshi talepleri hakkında da uygulanır. Temyiz kanun yolu incelemesi aşamasında bulunan dosyalar bakımından para cezasının oranına ilişkin olarak yapılan değişiklik tek başına bozma nedeni yapılamaz. Yargıtay değişikliği uygulamak suretiyle hükmü düzeltebilir.
Geçici Madde 0019 :
(Madde 05.04.2023 tarih ve 32154 sayılı Resmi Gazetede Yayımlanan 7445 Sayılı Kanunun 5. maddesi ile eklenmiştir.)
Bu maddeyi ihdas eden Kanunla, Kanuna eklenen 79/a maddesi, bu maddenin yürürlüğe girdiği tarihten önce verilen konutta haciz yapılmasına ilişkin kararlar hakkında uygulanmaz. Bu değişikliğin yürürlüğe girdiği tarihten önce verilen konutta haciz kararları hakkında, bu değişiklikten önceki hükümlerin uygulanmasına devam olunur.
Bu maddeyi ihdas eden Kanunla, Kanunun 82 nci maddesinin birinci fıkrasının (3) numaralı bendi ile ikinci fıkrasında yapılan değişiklikler, bu maddenin yürürlüğe girdiği tarihten önce haczedilmiş eşyalar hakkında uygulanmaz. Bu değişikliklerin yürürlüğe girdiği tarihten önce haczedilen eşyalar hakkında, bu değişikliklerden önceki hükümlerin uygulanmasına devam olunur.
Geçici Madde 0020 :
(Madde 04.06.2025 tarih ve 32920 sayılı Resmi Gazetede yayımlanan Anayasa Mahkemesinin 27/3/2025 Tarihli ve E: 2024/205, K: 2025/88 Sayılı Kararı ile iptal edilmiştir.)
Madde 0369: Meriyet zamanı
Bu kanunun meriyeti 4 Eylül 1932 tarihinden başlar.
ONYEDİNCİ BAP
Hususi Hükümler
Kanun Yollarına Başvurma ve Son Maddeler
Madde 0370: Kanunu icraya memur olanlar
Bu kanunun hükümlerini icraya İcra Vekilleri Heyeti memurdur.
Geçici Madde:
Bu Kanunun, İcra ve İflas Kanununun 195 ve 196 ncı maddelerindeki değişiklik yapan faize dair hükümleri, bu Kanunun yürürlük tarihinden itibaren uygulanır.
Ayrıca;
a. 67, 68, 68/a ve 169/a maddelerini değiştiren hükümleri, Kanunun yürürlüğünden sonra yapılan itiraz ve şikayetler hakkında,
b. 69, 72, 89, 97, 158, 160, 164, 165, 173, 177, 178, 269/b, 275 ve 345/b maddelerini değiştiren hükümleri, Kanunun yürürlüğünden sonra açılan davalarda,
c. 83/c, 85, 91 ve 103 üncü maddelerini değiştiren hükümleri, Kanunun yürürlüğünden sonra yapılan haciz işlemleri hakkında,
d. 150/d ve 170/a maddelerini değiştiren hükümleri, Kanunun yürürlüğünden önce yapılan takipler hakkında,
e. 116, 118, 124, 126, 129, 133 ve 134 üncü maddelerini değiştiren hükümleri, Kanunun yürürlüğünden sonra yapılan satışlar hakkında,
f. 221 inci maddesini değiştiren hükmü, Kanunun yürürlüğünden sonra yapılan ilk alacaklılar toplantısında,
g. 287 nci maddesini değiştiren hükmü, Kanunun yürürlüğünden sonra yapılan konkordato talepleri hakkında,
h. 227, 288 ve 363 üncü maddelerini değiştiren hükümleri, Kanunun yürürlük tarihinden sonra verilen kararlara karşı yapılan temyiz talepleri hakkında,
i. 111 inci maddesini değiştiren hükmü, Kanunun yürürlüğünden önce yapılan taksit sözleşmeleri hakkında,
j. 168 ve 170 inci maddelerini değiştiren hükümleri, Kanunun yürürlüğünden sonra yapılan takipleri hakkında,
k. 193 ve 194 üncü maddelerini değiştiren hükümleri, Kanunun yürürlüğünden sonra açılan iflaslar hakkında,
l. 208, 219, 232, 233, 235 ve 237 nci maddelerini değiştiren hükümleri, bu Kanunun yürürlüğünden önce açılan iflaslar hakkında,
m. 278, 279 ve 280 inci maddelerini değiştiren hükümleri, bu Kanunun yürürlüğe girmesinden sonra yapılan tasarruf ve şerhler hakkında,
n. 127, 128, 150/g ve 166 ncı maddelerini değiştiren hükümleri, Kanunun yürürlüğünden sonraki olay ve işlemler hakkında,
o. 68/b ve 150/ı maddelerini değiştiren hükümleri, 2 Mayıs 1985 tarihinden sonra yapılan takipler hakkında,
Uygulanır.
Geçici Madde 0001:
2004 sayılı Kanunun bu Kanunla değiştirilen hükmü, Kanunun yürürlüğe girmesinden sonra açılacak dava ve işlerde uygulanır.
Yükleyen: yasinuzunoglu
