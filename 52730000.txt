5273 sayılı Arsa Ofisi Kanunu ve Toplu Konut Kanununda Değişiklik Yapılması ile Arsa Ofisi Genel Müdürlüğünün Kaldırılması Hakkında Kanun
Yayımlandığı Resmî Gazete Tarihi: 15.12.2004
Yayımlandığı Resmî Gazete Sayısı: 25671
Kabul Tarihi	08.12.2004
T.C.
Başbakanlı
Kanunlar ve Kararlar Genel Müdürlüğü
Sayı	B.02.0.KKG.0.10/101-987/5002
27.10.2004
TÜRKİYE BÜYÜK MİLLET MECLİSİ BAŞKANLIĞINA
Başkanlığınıza arzı Bakanlar Kurulunca 18.10.2004 tarihinde kararlaştırılan Arsa Ofisi Kanunu ve Toplu Konut Kanununda Değişiklik Yapılması ile Arsa Ofisi Genel Müdürlüğünün Kaldırılması Hakkında Kanun Tasarısı ile gerekçesi ilişikte gönderilmiştir.
Gereğini arz ederim.
R. Tayyip Erdoğan
Başbakan
GENEL GEREKÇE
Bilindiği gibi, 29.4.1969 tarihli ve 1164 sayılı Kanunla kurulan Arsa Ofisi Genel Müdürlüğü konut başta olmak üzere değişik alanlardaki yatırımlar ile kamu tesisleri için arazi ve arsa üretmekle görevlidir.
Diğer taraftan, Toplu Konut İdaresi Başkanlığı da konut ihtiyacının karşılanması amacıyla Kanununda öngörülen görevleri yerine getirmektedir.
Genel gerekçesinde Arsa ve konut üretimi faaliyetlerinin belli bir düzen içinde yürütülmesi ve bu konuda görevli bağlı kuruluşların koordinasyon içinde çalışabilmesinin sağlanması amacıyla çıkarıldığı belirtilen 28.6.2001 tarihli ve 4698 sayılı Kanunla, Konut Müsteşarlığı kurularak Arsa Ofisi Genel Müdürlüğünün bu Müsteşarlığa bağlanması bu konudaki çok başlılığı ve koordinasyonsuzluğu artırmaktan başka bir sonuç doğurmamıştır.
Konut alanında merkezi idarede Konut Müsteşarlığı, Toplu Konut İdaresi Başkanlığı ve Arsa Ofisi Genel Müdürlüğü olmak üzere üç ayrı idare görevli ve yetkili iken, Hükümet Programında yer verilen Devlette genel kurumsal gözden geçirme çalışmalarının yapılarak benzer işlemler gören yapıların birleştirilmesi hedefine uygun olarak 31.7.2003 tarihli ve 4966 sayılı Kanunla Konut Müsteşarlığı kaldırılmıştır. Ancak, arsa ve konut üretimi alanında merkezi idaredeki koordinasyonsuzluk ortadan kalkmamıştır. Halen bu alandaki yeniden yapılanma ihtiyacı devam etmektedir.
Benzer konularda birden fazla kuruluşun görevli ve yetkili olmasının hizmetlerin yürütülmesinde aksaklıklara yol açması sebebiyle Arsa Ofisi Genel Müdürlüğünün kapatılarak 1164 sayılı Kanunda öngörülen görev ve yetkilerin Toplu Konut İdaresi Başkanlığına devredilmesi amacıyla bu Tasarı hazırlanmıştır.
HÜKÜMETİN TEKLİF ETTİĞİ METİN
ARSA OFİSİ KANUNU VE TOPLU KONUT KANUNUNDA DEĞİŞİKLİK YAPILMASI İLE ARSA OFİSİ GENEL MÜDÜRLÜĞÜNÜN KALDIRILMASI HAKKINDA KANUN TASARISI
Madde 0001:
29.04.1969 tarihli ve 1164 sayılı Arsa Ofisi Kanununun adı Arsa Üretimi ve Değerlendirilmesi Hakkında Kanun olarak değiştirilmiştir.
Madde 0002:
1164 sayılı Kanunla kurulan Arsa Ofisi Genel Müdürlüğü kaldırılmıştır.
5018 sayılı Kamu Malî Yönetimi ve Kontrol Kanununun eki (II) sayılı cetvelde yer alan 40- Arsa Ofisi Genel Müdürlüğü ibaresi cetvelden çıkarılmıştır.
Madde 0003:
Kaldırılan Arsa Ofisi Genel Müdürlüğünün görev ve yetkileri Toplu Konut İdaresi Başkanlığına devredilmiştir. Kanunlarda ve diğer mevzuatta Arsa Ofisi Genel Müdürlüğüne yapılan atıflar Toplu Konut İdaresi Başkanlığına yapılmış sayılır.
Kaldırılan Arsa Ofisi Genel Müdürlüğünün hak ve yükümlülükleri ile döner sermayesi, araç, gereç, her türlü taşınır ve taşınmazları ve bunlara ait ödenekler ile personele ait ödenekler Toplu Konut İdaresi Başkanlığına devredilmiştir.
Madde 0004:
Kaldırılan Arsa Ofisi Genel Müdürlüğüne ait kadrolar iptal edilerek 190 sayılı Kanun Hükmünde Kararnameye ekli (I) sayılı cetvelin ilgili bölümünden çıkarılmıştır. Kaldırılan Arsa Ofisi Genel Müdürlüğü kadrolarında bulunan personelin, Devlet Personel Başkanlığınca, üç ay içinde diğer kamu kurum ve kuruluşlarında durumlarına uygun kadrolara atanmaları için kullanılmak üzere ekli (1) sayılı listede yer alan kadrolar ihdas edilerek 190 sayılı Kanun Hükmünde Kararnamenin ekine (VI) sayılı cetvel olarak eklenmiştir. Bu kadrolar, gerekli sınıf, unvan ve derece değişikliği Bakanlar Kurulunca yapılmak suretiyle öncelikle Toplu Konut İdaresi Başkanlığına olmak üzere, kamu kurum ve kuruluşlarının merkez veya taşra teşkilatına tahsis edilir.
Kaldırılan Arsa Ofisi Genel Müdürlüğü kadrolarında bulunan personel atama işlemi yapılıncaya kadar Toplu Konut İdaresi Başkanlığınca ihtiyaç duyulan işlerde görevlendirilir. Bu personel atama işlemi yapılıncaya kadar eski kadrolarına ait aylık, ek gösterge, her türlü zam ve tazminatlar ile diğer malî haklarını almaya devam eder. Söz konusu personelin atandıkları yeni kadrolarının aylık, ek gösterge, her türlü zam ve tazminatları ile diğer malî hakları toplamının net tutarının, eski kadrolarına bağlı olarak en son ayda almakta oldukları aylık, ek gösterge, her türlü zam ve tazminatları ile diğer malî hakları toplamı net tutarından az olması halinde aradaki fark, farklılık giderilinceye kadar atandıkları kadrolarda kaldıkları sürece herhangi bir kesintiye tâbi tutulmaksızın tazminat olarak ödenir.
Madde 0005:
Bu Kanunun uygulanmasında ortaya çıkabilecek tereddütleri gidermeye Başbakan yetkilidir.
Madde 0006:
Bu Kanun uyarınca yapılacak devir işlemleri ile düzenlenecek belgeler her türlü vergi, resim, harç, ücret ve fondan müstesnadır.
Madde 0007:
1164 sayılı Kanunun 2 nci maddesinin (d), (e), (g) ve (h) bentleri ile 19 uncu, 20 nci ve ek 3 üncü maddeleri ile teşkilâta ilişkin hükümleri yürürlükten kaldırılmış ve ek 4 üncü maddesi aşağıdaki şekilde değiştirilmiştir.
Ek Madde 4.- Toplu Konut İdaresi Başkanlığının talebi halinde Maliye Bakanının teklifi ve Başbakanın onayı ile belirlenen arsa üretim alanlarında bulunan Hazineye ait arsa ve araziler ile Hazine adına tescil edilecek arsa ve arazilerin mülkiyeti Toplu Konut İdaresi Başkanlığına bedelsiz olarak devredilir. Kamu hizmetlerine ayrılan yerler ile Maliye Bakanlığınca değişik ihtiyaçlarla talep edilen taşınmazlar bedelsiz olarak Hazineye iade edilir.
Madde 0008:
02.03.1984 tarihli ve 2985 sayılı Toplu Konut Kanununun 412 sayılı Kanun Hükmünde Kararname ile ilave edilen ek 1 inci maddesinin (ı) bendi aşağıdaki şekilde değiştirilmiş, bu maddeden sonra gelen ek maddeler ek 2, ek 3, ek 4, ek 5, ek 6, ek 7 ve ek 8 inci maddeler olarak teselsül ettirilmiş ve aynı Kanuna aşağıdaki madde eklenmiştir.
ı) Ferdî ve toplu konut kredisi vermek, köy mimarîsinin geliştirilmesine, gecekondu alanlarının dönüşümüne, tarihî doku ve yöresel mimarînin korunup yenilenmesine yönelik uygulamalar yapmak ve bu konularda projeleri kredilendirmek ve gerektiğinde tüm bu kredilerde faiz sübvansiyonu yapmak,
EK MADDE 9.- Toplu Konut İdaresi Başkanlığı tarafından yapılacak veya yaptırılacak yapılara, imar planlarında o maksada tahsis edilmiş olmak, plan ve mevzuata aykırı olmamak üzere mimarî, statik, tesisat ve her türlü fennî mesuliyeti Başkanlık tarafından üstlenilmesi kaydıyla müracaat tarihinden itibaren bir ay içinde avan projeye göre yapı ruhsatı verilir.
Geçici Madde 0001:
1164 sayılı Kanunun uygulanmasına ilişkin yönetmelikler Toplu Konut İdaresi Başkanlığınca hazırlanarak yürürlüğe konuluncaya kadar, 1164 sayılı Kanun uyarınca çıkarılan mevcut yönetmeliklerin uygulanmasına devam edilir.
Madde 0009:
Bu Kanun yayımı tarihinde yürürlüğe girer.
Madde 0010:
Bu Kanun hükümlerini Bakanlar Kurulu yürütür.
MADDE GEREKÇELERİ
Madde 0001:
Madde ile, Arsa Ofisi Genel Müdürlüğünün kaldırılması nedeniyle Arsa Ofisi Kanununun adı Arsa Üretimi ve Değerlendirilmesi Hakkında Kanun olarak değiştirilmektedir.
Madde 0002:
Madde ile, Arsa Ofisi Genel Müdürlüğünün kaldırılması ve 5018 sayılı Kanunun eki cetvellerden çıkarılması öngörülmektedir.
Madde 0003:
Madde ile, 1164 sayılı Kanun ile verilen görev ve yetkilerin Toplu Konut İdaresi Başkanlığınca yerine getirilebilmesi amaçlanmaktadır.
Ayrıca, maddede 1164 sayılı Kanunda ve diğer mevzuatta Arsa Ofisi Genel Müdürlüğüne yapılan atıfların Toplu Konut İdaresi Başkanlığına yapılmış sayılacağı hükme bağlanmaktadır.
Madde ile, Arsa Ofisi Genel Müdürlüğüne ait araç, gereç, her türlü taşınır ve taşınmazların bunlara ait ödenekler ile personele ait ödeneklerin Toplu Konut İdaresi Başkanlığına devri öngörülmektedir.
Madde 0004:
Maddede, Arsa Ofisi Genel Müdürlüğü personelinin Toplu Konut İdaresi Başkanlığı ile diğer kamu kurum ve kuruluşlarına atamalarının yapılma usulü düzenlenmektedir.
Madde 0005:
Madde ile, Kanunun uygulanmasında ortaya çıkabilecek tereddütleri gidermeye Başbakan yetkili kılınmaktadır.
Madde 0006:
Madde ile, Kanun uyarınca yapılacak devir işlemleri ile düzenlenecek belgelerin, her türlü vergi, resim, harç, ücret ve fondan istisna tutulması öngörülmektedir.
Madde 0007:
Madde ile, 1164 sayılı Kanunun uygulama imkanı kalmayan maddelerinin yürürlükten kaldırılması öngörülmektedir.
Ayrıca, maddenin eski halinde kaldırılan Arsa Ofisi Genel Müdürlüğünün bağlı bulunduğu Bakan ile Maliye Bakanının müşterek teklifi ve Başbakanın onayına bağlı bulunan Toplu Konut İdaresi Başkanlığının arsa temini işlemlerinin, herhangi bir tereddüte bırakmadan sürdürülebilmesini teminen, bu Kanunla yapılan değişikliğe uyarlama yapılmıştır.
Madde 0001:
Madde ile, köy mimarisinin geliştirilmesine, gecekondu alanlarının dönüşümüne, tarihi doku ve yöresel mimarinin korunup yenilenmesine yönelik proje kullandırabilen Toplu Konut İdaresi Başkanlığına proje sunumu ve kredi talebi çok yetersiz kaldığından, Başkanlığın bu konulardaki görevini yerine getirebilmesini teminen doğrudan uygulamalar yapması imkanı sağlanmaktadır.
Ayrıca, İmar Kanununun 26 ncı maddesinde kamu kurumları tarafından yapılacak ve yaptırılacak yapıların inşaat ruhsatı bakımından öngörülen kolaylaştırıcı ve hızlandırıcı hususların Toplu Konut İdaresi Başkanlığının yapım faaliyetleri bakımından da uygulanabilmesi amacıyla 2985 sayılı Kanuna bir ek madde eklenmiştir.
Geçici Madde 0001:
Maddede 1164 sayılı Kanunun uygulanmasına ilişkin yönetmeliklerin Toplu Konut İdaresi Başkanlığınca hazırlanıp yürürlüğe konuluncaya kadar anılan Kanun uyarınca yürürlüğe konulmuş olan yönetmeliklerin uygulanmasına devam edilmesi öngörülmektedir.
Madde 0010:
Yürürlük maddesidir.
Madde 0011:
Yürütme maddesidir.
Bayındırlık, İmar, Ulaştırma ve Turizm Komisyonu Raporu
T.C.
Bayındırlık, İmar, Ulaştırma ve Turizm Komisyonu
Esas No	1/917
Karar No	57
30.11.2004
TÜRKİYE BÜYÜK MİLLET MECLİSİ BAŞKANLIĞINA
Başbakanlık tarafından 27.10.2004 tarihinde Başkanlığınıza gönderilen ve Başkanlığınızca 5.11.2004 tarihinde esas olarak Plan ve Bütçe Komisyonuna, tali olarak da Komisyonumuza havale edilen Arsa Ofisi Kanunu ve Toplu Konut Kanununda Değişiklik Yapılması ile Arsa Ofisi Genel Müdürlüğünün Kaldırılması Hakkında Kanun Tasarısı, Komisyonumuzun 30.11.2004 tarihli 25 inci Birleşiminde Toplu Konut İdaresi Başkanlığı, Maliye Bakanlığı, Arsa Ofisi Genel Müdürlüğü ve Devlet Personel Başkanlığı temsilcilerinin katılımları ile incelenip görüşüldü.
Tasarı ve gerekçesi incelendiğinde;
29.04.1969 tarihli ve 1164 sayılı Kanunla kurulan Arsa Ofisi Genel Müdürlüğünün başta konut olmak üzere değişik alanlardaki yatırımlar ile kamu tesisleri için arazi ve arsa üretmekte olduğu, diğer taraftan aynı görevi Toplu Konut İdaresi Başkanlığının da Kanununda öngörülen yetkileri çerçevesinde yerine getirdiği,
Arsa ve konut üretim faaliyetlerinin belli bir düzen içerisinde yürütülmesi ve bu konuda bağlı kuruluşların koordinasyon içinde çalışabilmesinin sağlanması amacıyla 28.6.2001 tarihli ve 4698 sayılı Kanunla, Konut Müsteşarlığı kurularak Arsa Ofisi Genel Müdürlüğünün bu Müsteşarlığa bağlanmasının bu konudaki çok başlılığı ve koordinasyonsuzluğu gidermediği, aksine artırdığı,
Konut alanında merkezi idarede Konut Müsteşarlığı, Toplu Konut İdaresi Başkanlığı ve Arsa Ofisi Genel Müdürlüğü olmak üzere üç ayrı idare görevli ve yetkili iken, Hükümet programında yer alan Devlette genel kurumsal gözden geçirme çalışmalarının yapılarak benzer işlemler gören yapıların birleştirilmesi hedefine uygun olarak 31.7.2003 tarihli ve 4966 sayılı Kanunla Konut Müsteşarlığının kaldırıldığı, ancak arsa ve konut üretimi alanında merkezi idaredeki koordinasyonsuzluğun ortadan kalkmadığı, bu alanda yeniden yapılanmaya ihtiyaç olduğu, benzer konularda birden fazla kuruluşun görevli ve yetkili olmasının hizmetlerin yürütülmesinde aksaklıklara yol açması sebebiyle Arsa Ofisi Genel Müdürlüğünün kapatılarak 1164 sayılı Kanunda öngörülen görev ve yetkilerin Toplu Konut İdaresi Başkanlığına devredilmesinin amaçlandığı,
Anlaşılmaktadır.
Komisyonumuza tali olarak havale edilmesi nedeniyle yapılan toplantıda öncelikli olarak tasarının görüşme yöntemi müzakere edilerek, maddelerin tek tek ele alınarak incelenmesi kabul edilmiştir.
Tümü üzerinde yapılan müzakerelerde;
Tasarıyı destekleyici yönde;
58 ve 59 uncu hükümetler döneminde Devlette işlerliği kolaylaştırmak yönünde Acil Eylem Planında hedefler konulduğu, bu çerçevede gecekondulaşmanın önlenmesi, hak sahiplerine konut edindirmede kolaylık sağlanması, konut üretiminin artırılmasıyla birlikte istihdamın artırılması, ekonominin canlandırılması yönünde çalışmalar yapıldığı,
İhtiyacı öncelikli olan 19 ilden başlamak suretiyle 81 ilde projeksiyonların yapıldığı, bu bağlamda ilk etapta 170 000 konutun yapımının hedeflendiği, söz konusu konutların inşaat faaliyetlerinin hızla devam ettiği,
Kendi kaynak ve imkanlarıyla konut üretiminde bulunan Toplu Konut İdaresine Arsa Ofisi Genel Müdürlüğünün yetkilerinin de devredilmesiyle işlerin yürütülmesinin daha da kolaylaşacağı,
Toplu Konut İdaresinin hali hazırda öncelikli olarak otuz belediye ile işbirliği içine girerek gecekondulaşmanın engellenmesi ve kentsel dönüşümlerin gerçekleşmesi için çalışmalar yapıldığı, özellikle Kastamonu, Bilecik, Denizli gibi şehirlerde iyi sonuçlar alındığı,
Tasarının kanunlaşmasıyla birlikte Arsa Ofisinin bir kısım yetkilerinin Toplu Konut İdaresi tarafından kullanılacağı ve konut dışı ihtiyaçlar için arsa üretimi yetkisinin Toplu Konut İdaresine geçeceği,
Tasarıyı eleştirici yönde;
Arsa Ofisi Genel Müdürlüğünün Toplu Konut İdaresine devredilen yetkilerinin Toplu Konut Kanununda değişiklik yapılmasını gerektirdiği,
Arsa Ofisi Genel Müdürlüğü personelinin özellikle yönetici kadrolarının Bakanlar Kurulunca yeniden dönüştürülmesi yönünde sıkıntılar yaşanabileceği,
Arsa Ofisi Genel Müdürlüğünün kaldırılması ile birlikte döner sermayenin de tasfiye edilmesi gerektiği,
Özellikle kamulaştırma konusunda uzman olan Arsa Ofisi Genel Müdürlüğü personelinin Toplu Konut İdaresince değerlendirilmesi gerektiği,
Arsa Ofisi Genel Müdürlüğünün konut arsası dışında da arsa ürettiği, bu yeni durumda arsa üretiminin bu yönünün eksik kalacağı, Tasarıda bu hususları düzeltmeye yönelik olarak alt komisyon kurulması gerektiği,
Şeklinde görüşlere yer verilmiştir.
Müteakiben, Tasarının maddeleri üzerinde yapılan görüşmeler neticesinde;
1, 2, 3 üncü maddeleri aynen, 6, 7, 9, ve 10 uncu maddeleri 5, 6, 8 ve 9 uncu maddeler olarak aynen ve geçici 1 inci maddesi aynen,
5 inci maddesi metinden çıkartılmak suretiyle,
4 üncü maddesi değiştirilerek, 8 inci maddesi değiştirilerek 7 nci madde olarak,
Kabul edilmiştir.
Tasarının 5 inci maddesinin, Tasarının yeterince açık olduğu bu nedenle söz konusu maddeye ihtiyaç bulunmadığı yönündeki görüşle gelen önerinin oylanması doğrultusunda metinden çıkartılması kabul edilmiştir.
Tasarının 4 üncü maddesi;
Genel Müdürlük personelinin gerek atamaları yapılıncaya kadar aylık ve diğer mali haklarının ödenmesinde gerekse atanmalarını müteakiben fark tazminatı ödemelerinde sıkıntı yaşanmaması açısından, bu personelin atamaları yapılıncaya kadar hangi kurumdan aylık ve diğer mali haklarını alacakları konusunun belirlenmesi ve fark tazminatı hesabında, fiilen çalışmaya bağlı olarak yapılan bir ödeme olması nedeniyle fazla çalışma ücretinin dikkate alınmaması ve ayrıca, Arsa Ofisi Genel Müdürlüğünde halihazırda istihdam edilmekte olan sürekli ve geçici işçilerin, bu Genel Müdürlüğün kaldırılması ile birlikte açıkta kalmaması açısından, söz konusu personelin hizmetine ihtiyaç duyulabilecek diğer kurum ve kuruluşlara, kadro veya pozisyonlarıyla birlikte devrini amaçlayan önergenin kabulü doğrultusunda ikinci fıkranın;
Kaldırılan Arsa Ofisi Genel Müdürlüğü kadrolarında bulunan personel atama işlemi yapılıncaya kadar Toplu Konut İdaresi Başkanlığınca ihtiyaç duyulan işlerde görevlendirilir. Bu personel atama işlemi yapılıncaya kadar eski kadrolarına ait aylık, ek gösterge, her türlü zam ve tazminatları ile diğer mali haklarını Toplu Konut İdaresi Başkanlığından almaya devam eder. Birinci fıkra uyarınca başka kamu kurum ve kuruluşlarına atanan personelin aylık ve mali haklarına ilişkin olarak kurumlar arasında herhangi bir hesaplaşma yapılmaz. Söz konusu personelin atandıkları yeni kadrolarının aylık, ek gösterge, her türlü zam ve tazminatları ile diğer mali hakları toplamının (fazla çalışma ücreti hariç) net tutarının, eski kadrolarına bağlı olarak en son ayda almakta oldukları aylık, ek gösterge, her türlü zam ve tazminatları ile diğer mali hakları toplamı (fazla çalışma ücreti hariç) net tutarından az olması halinde aradaki fark, farklılık giderilinceye kadar atandıkları kadrolarda kaldıkları sürece herhangi bir kesintiye tabi tutulmaksızın tazminat olarak ödenir.
Şeklinde düzenlenmesi ve bu fıkradan sonra;
Kaldırılan Arsa Ofisi Genel Müdürlüğünün sürekli işçi kadrolarında ve geçici işçi pozisyonlarında çalışanlar, kadro veya pozisyonlarıyla birlikte Bayındırlık ve İskan Bakanlığının bağlı kuruluşlarına devredilir. Bu fıkra hükümlerinden faydalanmak istemeyenlerin her türlü yasal hakları ödenerek kurumlarıyla ilişkileri kesilir. Anılan Genel Müdürlüğün, bu Kanunun yayımı tarihinde boş bulunan sürekli işçi kadroları ve geçici işçi pozisyonları, hiçbir işleme gerek kalmaksızın iptal edilmiş sayılır.
Şeklindeki fıkranın üçüncü fıkra olarak eklenmesi suretiyle kabul edilmiştir.
Tasarının çerçeve 8 inci maddesi;
Toplu Konut Kanununa eklendiği belirtilen Ek 9 uncu Madde, 3194 sayılı İmar Kanununun 26 ncı maddesinde kamu kurumları tarafından yapılacak ve yaptırılacak yapıların inşaat ruhsatı bakımından kolaylaştırıcı ve hızlandırıcı hususlar öngörüldüğü, bu Tasarının idarenin yaptıracağı yapıların inşaat ruhsatı bakımından İmar Kanununun 26 ncı maddesi lafzına ve ruhuna uygun biçimde günün koşullarına uyarlanması gerektiği, bu doğrultuda somut süre ve kriterler getirilerek belediyelerin inşaat ruhsatı konusunda tereddüde düşmeden somut kriterlere göre belirli bir süre içerisinde işlem yapmalarının sağlanmasını öngören önergenin kabulü doğrultusunda;
Ek Madde 9.- Toplu Konut İdaresi Başkanlığı tarafından yapılacak veya yaptırılacak yapılara, imar planlarında o maksada tahsis edilmiş olmak, uygulama imar planı ve mevzuata aykırı olmamak üzere mimari, statik, tesisat ve her türlü fenni mesuliyetin Başkanlık tarafından üstlenilmesi ve mülkiyetin belgelenmesi kaydıyla başkaca belge istenmeksizin müracaat tarihinden itibaren onbeş gün içinde avan projeye göre yapı ruhsatı verilir.
Şeklinde düzenlenmek suretiyle 7 nci madde olarak kabul edilmiştir.
Raporumuz, havalesi gereği Esas Komisyon olan Plan ve Bütçe Komisyonuna tevdi edilmek üzere Yüksek Başkanlığa saygı ile arz olunur.
Plan ve Bütçe Komisyonu Raporu
T.C.
Plan ve Bütçe Komisyonu
Esas No	1/917
Karar No	6
06.12.2004
TÜRKİYE BÜYÜK MİLLET MECLİSİ BAŞKANLIĞINA
Bakanlar Kurulunca 27.10.2004 tarihinde Türkiye Büyük Millet Meclisi Başkanlığına sunulan ve Başkanlıkça 5.11.2004 tarihinde tali komisyon olarak Bayındırlık, İmar, Ulaştırma ve Turizm Komisyonuna, esas komisyon olarak da Komisyonumuza havale edilen 1/917 esas numaralı Arsa Ofisi Kanunu ve Toplu Konut Kanununda Değişiklik Yapılması ile Arsa Ofisi Genel Müdürlüğünün Kaldırılması Hakkında Kanun Tasarısı, Komisyonumuzun 2.12.2004 tarihinde yaptığı 19 uncu Birleşiminde, Hükümeti temsilen Bayındırlık ve İskân Bakanı Zeki Ergezen ile Maliye Bakanlığı, Bayındırlık ve İskân Bakanlığı, Devlet Planlama Teşkilâtı Müsteşarlığı, Devlet Personel Başkanlığı, Toplu Konut İdaresi Başkanlığı ve Arsa Ofisi Genel Müdürlüğü temsilcilerinin katılımlarıyla incelenip görüşülmüştür.
Bilindiği gibi, kamu hizmetlerinin etkin, verimli ve tasarruf ilkeleri çerçevesinde yürütülmesi, kurumların teşkilât yapısı ile fonksiyonlarının, kamu yönetiminin bünye ve bütünlüğünü zedelemeden, gelişen ve değişen ihtiyaçlar doğrultusunda yenilenmesine bağlıdır. Ülkemizde kamu yönetiminin yeniden düzenlenmesi ve yönetime dahil birimlerin kuruluş ve görevleriyle kullandıkları idarî metotların, kamu hizmetlerinin en etkin ve verimli biçimde, tasarruf ilkeleri göz önünde bulundurularak iyileştirilmesi yönünde adımlar atılması bir zorunluluk haline gelmiştir.
Kamu hizmetlerinin etkin ve verimli bir şekilde yürütülmesi doğrultusunda teşkilâtların sayı ve ölçeklerinin belirlenmesi, bu teşkilâtların görevlerinin yeniden tanımlanması, merkezî yönetimdeki işlevini tamamlamış kuruluşların tasfiye edilmesi ve aynı görevleri yerine getiren birimlerin birleştirilerek kuruluş içi hiyerarşik kademelerin azaltılmasına yönelik düzenlemeler yapılması gerekmektedir.
Bu çerçevede, arsa ve konut üretimi faaliyetlerinin belli bir düzen içinde yürütülmesi ve bu konuda görevli bağlı kuruluşların koordinasyon içinde çalışabilmesinin sağlanması amacıyla 28.6.2001 tarihli ve 4698 sayılı Kanunla Konut Müsteşarlığı kurularak; 29.4.1969 tarihli ve 1164 sayılı Kanunla, konut başta olmak üzere değişik alanlardaki yatırımlar ile kamu tesisleri için arazi ve arsa üretmek amacıyla kurulmuş olan Arsa Ofisi Genel Müdürlüğü bu Müsteşarlığa bağlanmıştır. Ancak, bu düzenleme arsa ve konut üretimi konusundaki çok başlılık ve koordinasyonsuzluğu artırmaktan başka bir sonuç doğurmamıştır.
Arsa ve konut üretimi alanında merkezi idare içinde, görevli ve yetkili olan Konut Müsteşarlığı, Toplu Konut İdaresi Başkanlığı ve Arsa Ofisi Genel Müdürlüğü olmak üzere üç ayrı idare yer almaktadır. 59 uncu Hükümet Programı ana hedefleri arasında Devletin genel kurumsal yapısı gözden geçirilerek benzer işlemler gören yapıların birleştirilmesi hedefine uygun olarak 31.7.2003 tarihli ve 4966 sayılı Kanunla Konut Müsteşarlığı kaldırılmış, ancak arsa ve konut üretimi alanında merkezi idaredeki koordinasyonsuzluk ortadan kalkmamıştır.
Bu doğrultuda, ülkemizin içinde bulunduğu ekonomik şartlar göz önüne alınarak, mevcut kaynakların en etkili şekilde kullanılması amacıyla, kamu kurum ve kuruluşlarının teşkilâtlanmalarında işbölümü, kontrol ve koordinasyonu esas alan bir anlayış doğrultusunda, kamu kurum ve kuruluşlarının görevlerinin ve hizmet alanlarının yeniden tanımlanması gereği hasıl olmuştur.
Tasarı ve gerekçesi incelendiğinde;
Arsa Ofisi Genel Müdürlüğünün kapatılarak 29.4.1969 tarihli ve 1164 sayılı Kanunda öngörülen görev ve yetkilerin Toplu Konut İdaresi Başkanlığına devredilmesinin,
Arsa Ofisi Genel Müdürlüğüne ait araç, gereç, her türlü taşınır ve taşınmazların bunlara ait ödenekler ile personele ait ödeneklerin Toplu Konut İdaresi Başkanlığına devredilmesinin,
Arsa Ofisi Genel Müdürlüğü personelinin Toplu Konut İdaresi Başkanlığı ile diğer kamu kurum ve kuruluşlarına atamalarının yapılmasına yönelik esas ve usullerin belirlenmesinin,
1164 sayılı Kanunda, Arsa Ofisi Genel Müdürlüğünün kapatılmasına yönelik değişiklikler yapılmasının,
Köy mimarisinin geliştirilmesine, gecekondu alanlarının dönüşümüne, tarihi doku ve yöresel mimarinin korunup yenilenmesine yönelik olarak Toplu Konut İdaresi Başkanlığının doğrudan uygulamalar yapmasına imkân sağlanmasının,
Toplu Konut İdaresi Başkanlığının yürüteceği inşaat faaliyetlerinde, İmar Kanununun 26 ncı maddesinde diğer kamu kurumlarına tanınan inşaat ruhsatı bakımından öngörülen kolaylaştırıcı ve hızlandırıcı hususlardan yararlanmasına yönelik düzenlemeler yapılmasının,
Öngörüldüğü anlaşılmaktadır.
Tasarının geneli üzerinde yapılan müzakerelerde;
1950 li yıllardan itibaren sürekli olarak köyden kente doğru bir nüfus hareketinin olduğu, Devlet tarafından gerekli önlemlerin alınmaması nedeniyle çarpık ve sağlıksız bir kentleşme sürecinin yaşandığı,
Ulusal yerleşme politikasının oluşturulması ihtiyacının duyulduğu; konut, ulaşım, ticaret ve pek çok boyutun birlikte ele alınmasının gerekli olduğu,
Gelişmiş ülkelerde örnekleri görülen ipotek esasına dayalı 20-30 yıllık uzun vadeli kredilerle konut edindirme uygulamasının ülkemizde de hayata geçirilmesi gerektiği,
Toplumun önemli bir bölümünü ilgilendiren bu tür düzenlemelerin geniş bir toplumsal mutabakatla çıkarılmasının demokrasinin vazgeçilmez bir koşulu olduğu,
Kamu yönetiminin yeniden yapılandırılması konusunun bir bütün halinde ele alınması gerektiği, parçalı ve dağınık çözüm arayışlarının sık sık değişiklikler yapılması zorunluluğu meydana getireceği,
Arsa Ofisi Genel Müdürlüğünün kaldırılması konusunda çok acele edildiği, kentleşme politikalarının hazırlanması ve uygulanması konusunda bu Kurumun önemli görevler üstlendiği,
Kamunun şirket kurması veya bir şirkete iştirakçi olmasının, geçmiş tecrübeler ışığında kaynakların verimsiz kullanımına ve haksız kazanç elde edilmesine zemin oluşturduğunun görüldüğü,
Devletin görevinin oluşturulacak politikalar doğrultusunda temel mevzuatın hazırlanması ve uygulamanın denetlenmesiyle sınırlı olması gerektiği, bilgi ve tecrübe birikimiyle özel teşebbüsün konut üretimi alanında gerek yurt içinde gerekse yurt dışında iş yapabilme kapasitesinin güçlü olduğu,
Kendi kaynak ve imkânlarıyla konut üretiminde bulunan Toplu Konut İdaresine, Arsa Ofisi Genel Müdürlüğünün yetkilerinin devredilmesiyle konut alanında yürütülen iş ve işlemlerin daha da kolaylaşacağı,
Arsa Ofisi Genel Müdürlüğünün kaldırılması ile birlikte döner sermayesinin de tasfiye edilmesi gerektiği,
Özellikle kamulaştırma konusunda uzman olan Arsa Ofisi Genel Müdürlüğü personelinin Toplu Konut İdaresi yanında Bayındırlık ve İskân Bakanlığında değerlendirilmesinin yararlı olacağı,
Arsa Ofisi Genel Müdürlüğünün konut arsası dışında da arsa ürettiği, bu yeni durumda arsa üretiminin bu yönünün eksik kalacağı, Tasarıda bu hususları ve personel ile ilgili konuları düzeltmeye yönelik olarak alt komisyon kurulması gerektiği,
Şeklindeki görüş ve eleştirileri müteakip, Hükümet adına yapılan tamamlayıcı açıklamalarda ise;
VIII. Beş Yıllık Kalkınma Planı, 59 uncu Hükümet Programı ve Acil Eylem Planının ana hedefleri arasında, kamu hizmetlerinin etkin ve verimli bir şekilde yürütülmesi doğrultusunda teşkilâtların sayı ve ölçeklerinin belirlenmesi, bu teşkilâtların görevlerinin yeniden tanımlanması, merkezî yönetimdeki işlevini tamamlamış kuruluşların tasfiye edilmesi ve aynı görevleri yerine getiren birimlerin birleştirilerek kuruluş içi hiyerarşik kademelerin azaltılmasına yönelik düzenlemeler yapılmasının da yer aldığı,
Tasarının, kamu yönetimi reformu anlayışıyla çelişmeyecek şekilde hazırlandığı ve etkili bir idare, işbölümü, kontrol ve koordinasyon ilkeleri çerçevesinde atıl kapasite ve kaynak israfının önlenmesine yönelik genel anlayışın göz önünde bulundurulduğu,
Tarihî dokunun ve yöresel mimarinin korunması ve yenilenmesi çalışmaları açısından yetkili kamu kuruluşlarına ilave olarak Toplu Konut İdaresine görev ve sorumluluk verilmesinin daha güçlü ve etkin bir şekilde kültürel mirasımıza sahip çıkmamızı sağlayacağı,
Tasarının kanunlaşmasıyla birlikte Arsa Ofisinin birkısım yetkilerinin Toplu Konut İdaresi tarafından kullanılacağı ve konut dışı ihtiyaçlar için arsa üretimi yetkisinin Toplu Konut İdaresine geçeceği,
58 ve 59 uncu Hükümetler döneminde devlette işlerliği kolaylaştırmak yönünde Acil Eylem Planında hedefler konulduğu, bu çerçevede gecekondulaşmanın önlenmesi, hak sahiplerine konut edindirmede kolaylık sağlanması, konut üretiminin artırılmasıyla birlikte istihdamın artırılması, ekonominin canlandırılması yönünde çalışmalar yapıldığı,
İhtiyacı öncelikli olan 19 ilden başlamak suretiyle 81 ilde projeksiyonların yapıldığı, bu bağlamda ilk etapta 170 000 konutun yapımının hedeflendiği, söz konusu konutların inşaat faaliyetlerinin hızla devam ettiği,
Toplu Konut İdaresinin hali hazırda öncelikli olarak otuz belediye ile işbirliği içine girerek gecekondulaşmanın engellenmesi ve kentsel dönüşümlerin gerçekleşmesi için çalışmalar yaptığı, özellikle Kastamonu, Bilecik, Denizli gibi şehirlerde iyi sonuçlar alındığı,
İfade edilmiştir.
Tasarının geneli üzerinde yapılan görüşmeleri müteakip, Tasarı ve gerekçesi Komisyonumuzca da benimsenerek maddeler üzerindeki görüşmelere geçilmeden önce verilen bir önergenin kabul edilmesi ile konunun; kanun tekniğine uygunluk, devredilecek personelin statüsü ve uygulamada çıkması muhtemel tereddütlerin giderilmesi amacıyla kurulacak bir alt komisyon tarafından değerlendirilmesine karar verilmiştir. Balıkesir Milletvekili Ali Osman Sali, Ağrı Milletvekili M. Melik Özmen ve M. Akif Hamzaçebi den teşekkül eden Alt Komisyon, aynı gün yaptığı toplantıda konuyu ayrıntılı bir şekilde inceleyerek çalışmalarını metin halinde Komisyonumuza sunmuştur. Komisyonumuz, aynı gün yaptığı toplantıda görüşmelere Alt Komisyon tarafından hazırlanan metin üzerinden devam edilmesine karar vermiş ve maddeler üzerindeki görüşmelere geçilmiştir.
Alt Komisyon ve Komisyon tarafından yapılan çalışmalar sonucunda Tasarının;
1 inci maddesi; Tasarının 2 nci maddesi birinci fıkrası ile aynı mahiyette hüküm içermesi nedeniyle söz konusu düzenlemelerin 1 inci madde olarak yeniden düzenlenmesi suretiyle,
2 nci maddesi; ikinci fıkrasının, kanunların hazırlanmasında uygulanan esas ve usuller doğrultusunda, 5018 sayılı Kanunla ilgili değişikliğin ayrı bir çerçeve madde ile düzenlemesi amacıyla metne çerçeve 7 nci madde olarak eklenmesi ve müteakip madde numaralarının teselsül ettirilmesi suretiyle,
3 üncü maddesi;
Birinci fıkrası, uygulamada tereddütlere yol açılmaması ve kanun tekniğine uygunluk açısından söz konusu düzenlemelerin 1164 sayılı Kanunda yapılması amacıyla madde metninden çıkarılması,
İkinci fıkrası, Arsa Ofisi Genel Müdürlüğünün tasfiye edilen döner sermaye işletmesinin nakit varlıklarının, 5003 sayılı Karayolları Genel Müdürlüğünce Yapılacak Bölünmüş Yol İnşasında Uygulanacak Usul ve Esaslar Hakkında Kanunda belirtilen amaçlar doğrultusunda kullanılmak üzere Karayolları Genel Müdürlüğü hesaplarına aktarılmasına, Arsa Ofisi Genel Müdürlüğünün mevcut hizmet binaları ile diğer binaların bulunduğu taşınmazların tapuda resen Maliye Hazinesi adına tescil edildikten sonra Bayındırlık ve İskân Bakanlığına tahsis edilmesine ve döner sermaye işletmesinin bunların dışında kalan tüm varlıkları, hakları, yükümlülükleri ve her türlü taşınmazları ile Arsa Ofisi Genel Müdürlüğünün diğer hak ve yükümlülüklerinin Toplu Konut İdaresi Başkanlığına devredilmesine olanak sağlamak amacıyla yeniden düzenlenmesi,
Tasarının 6 ncı maddesinde yer alan hükmün, 3 üncü madde ile aynı mahiyette düzenlemeler içermesi nedeniyle bu maddeye son fıkra olarak eklenmesi ve bu doğrultuda müteakip madde numaralarının teselsül ettirilmesi,
ve madde numarasının 2 olarak değiştirilmesi suretiyle,
4 üncü maddesi;
Birinci fıkrası, Arsa Ofisi Genel Müdürlüğünde görev yapan personelin kadroları ile birlikte Bayındırlık ve İskân Bakanlığına devredilmesi ve bu doğrultuda 190 sayılı Genel Kadro Usulü Hakkında Kanun Hükmünde Kararnamenin ilgili cetvellerinde gerekli düzenlemelerin yapılması doğrultusunda yeniden düzenlenmesi,
Birinci fıkradan sonra gelmek üzere; Arsa Ofisi Genel Müdürlüğünde unvanlı kadrolarda bulunanlar ile diğer personelin, Bayındırlık ve İskân Bakanlığına devredildikten sonra atamaları yapılıncaya kadar tabi olacakları statülerine açıklık getiren bir düzenlemenin ikinci fıkra olarak eklenmesi,
Bayındırlık ve İskân Bakanlığına devredilen personelin altı ay içinde kendi derece ve kademelerine uygun ihtiyaç duyulan kadrolara atanmalarına, genel müdür ve avukat unvanlı kadrolarda bulunan personelin müşavir kadrolarına atanmalarına olanak sağlayan bir düzenlemenin üçüncü fıkra olarak metne eklenmesi,
İkinci fıkrası, Genel Müdürlük personelinin, gerek atamaları yapılıncaya kadar aylık ve diğer mali haklarının ödenmesinde, gerekse atanmalarını müteakiben fark tazminatı ödemelerinde sıkıntı yaşanmaması ve diğer mali hakları ile alacaklarının belirlenmesi amacıyla dördüncü fıkra olarak yeniden düzenlenmesi,
Arsa Ofisi Genel Müdürlüğünde halihazırda istihdam edilmekte olan sürekli ve geçici işçilerin, bu Genel Müdürlüğün kaldırılması ile birlikte açıkta kalmaması açısından, söz konusu personelin Bayındırlık ve İskân Bakanlığının bağlı kuruluşlarına kadro veya pozisyonlarıyla birlikte devredilmesini öngören bir düzenlemenin son fıkra olarak metne eklenmesi,
ve madde numarasının 3 olarak değiştirilmesi suretiyle,
5 inci maddesi; kanunların hazırlanmasında uygulanan esas ve usuller doğrultusunda idare hukukuna uygunluk açısından; 6 ncı maddesi, madde hükmünün 3 üncü maddeye son fıkra olarak eklenmesinden dolayı metinden çıkarılması ve müteakip madde numaralarının teselsül ettirilmesi suretiyle,
Kanun tekniğine uygunluk açısından, 1164 sayılı Kanunun Birinci Bölüm başlığı ile 1 inci maddesinin, Arsa Ofisinin Genel Müdürlüğünün kaldırılmasına paralel olarak değiştirilmesi ve Tasarının 3 üncü maddesinin birinci fıkrasında yer alan hükme paralel bir hükmü kapsayan düzenlemenin, metne çerçeve 4 üncü madde olarak eklenmesi ve müteakip madde numaralarının teselsül ettirilmesi suretiyle,
7 nci maddesi;
1164 sayılı Kanunun ek 4 üncü maddesine, 28.12.1960 tarihli ve 189 sayılı Kanun kapsamında bulunanlar ile herhangi bir kamu hizmetine tahsis edilmiş arazi ve arsaların, ek 4 üncü madde kapsamında Toplu Konut İdaresince talep edilememesine yönelik bir hükmün ilave edilmesi ve bu düzenlemenin metne çerçeve 5 inci madde olarak eklenmesi,
Kanunların hazırlanmasında uygulanan esas ve usuller doğrultusunda, 1164 sayılı Kanunun yürürlükten kaldırılan hükümleri arasına, kaldırılan Arsa Ofisi Genel Müdürlüğünün teşkilat ile ilgili maddelerinin ilave edilmesi ve bu düzenlemelerin metne çerçeve 6 ncı madde olarak eklenmesi,
ve müteakip madde numaralarının teselsül ettirilmesi suretiyle,
8 inci maddesi;
Kanunların hazırlanmasında uygulanan esas ve usuller doğrultusunda, 2985 sayılı Kanuna ek 9 uncu madde olarak eklenmesi öngörülen hüküm dışında kalan düzenlemelerin, metne çerçeve 8 inci madde olarak eklenmesi,
2985 sayılı Kanuna eklenmesi öngörülen ek 9 uncu maddesinin; 3194 sayılı İmar Kanununun kamu kurumları tarafından yapılacak ve yaptırılacak yapıların inşaat ruhsatı bakımından kolaylaştırıcı ve hızlandırıcı hususlar öngören 26 ncı maddesi doğrultusunda somut süre ve kriterler getirilerek belediyelerin inşaat ruhsatı konusunda tereddüde düşmeden bu kriterlere göre belirli bir süre içerisinde işlem yapmalarını sağlayacak şekilde yeniden düzenlenmesi, ek 9 ile ilgili düzenlemelerin çerçeve 9 uncu madde olarak metne eklenmesi,
ve müteakip madde numaralarının teselsül ettirilmesi suretiyle,
Geçici 1 inci maddesi; hesap usulleri, mali ve teknik işlemler ile ilgili yönetmeliklerin çıkarılmadan önce Maliye Bakanlığının görüşünün alınmasını teminen yeniden düzenlenmesi suretiyle,
Uygulamada tereddütlere yol açılmaması amacıyla 1164 sayılı Kanunun yürürlükten kaldırılan 7 nci maddesi uyarınca, daha önce Hazine tarafından Arsa Ofisi Genel Müdürlüğüne devredilen arsa ve arazilerden kamu hizmeti için gerekli olduğu gerekçesi ile Hazine tarafından devri talep edilenlerin bedelsiz olarak Hazineye iade edilmesine imkân sağlayan bir düzenlemenin geçici 2 nci madde olarak metne eklenmesi suretiyle,
Yürürlük ve yürütmeye ilişkin 9 ve 10 uncu maddeleri ise 10 ve 11 inci maddeler olarak aynen,
Kabul edilmiştir.
Raporumuz, Genel Kurulun onayına sunulmak üzere Yüksek Başkanlığa saygı ile arz olunur.
AYRIŞIK OY
Arsa Ofisi Genel Müdürlüğünün kaldırılarak görevlerinin Toplu Konut İdaresi (TOKİ)'ne aktarılması olumlu olmakla birlikte Tasarıya aşağıdaki hususlarda katılmıyoruz.
1164 sayılı Kanunla kurulmuş olan Arsa Ofisi Genel Müdürlüğü kaldırılırken kuruluş kanununun isim değişikliği yapılmak suretiyle muhafaza edilmesi kanun yapma tekniğine uygun değildir. Yapılması gereken Arsa Ofisi Genel Müdürlüğü kaldırılırken bu genel müdürlüğün görevlerinden TOKİ'ne devredilenler için TOKİ'nin görevlerini düzenleyen 2985 sayılı Toplu Konut Kanununun ek 1 inci maddesinde değişikliğe gitmektir. Ancak Tasarıda bu usul yerine kanun yapım tekniğinde hiç olmayan bir yöntem benimsenmiştir. Benimsenen yöntemin sakıncaları komisyon çalışmaları sırasında giderilmeye çalışılmışsa da ulaşılan sonuç yine de olması gereken değildir.
Hükümet Köy Hizmetleri Genel Müdürlüğünün kaldırılmasına ilişkin Kanun Tasarısında da aynı yöntemi kullanmıştır. Bu durum Hükümetin TBMM'ne gönderdiği kanun tasarılarının gayri ciddi hazırlandığını göstermektedir.
Kapatılan Arsa Ofisi GenelMüdürlüğü personelinin Bayındırlık ve İskân Bakanlığına devri yerine TOKİ'ne devredilmesi daha uygun olacaktır.
PLAN VE BÜTÇE KOMİSYONUNUN KABUL ETTİĞİ METİN
ARSA OFİSİ KANUNU VE TOPLU KONUT KANUNUNDA DEĞİŞİKLİK YAPILMASI İLE ARSA OFİSİ GENEL MÜDÜRLÜĞÜNÜN KALDIRILMASI HAKKINDA KANUN TASARISI
Madde - 1.
29.4.1969 tarihli ve 1164 sayılı Arsa Ofisi Kanununun adı Arsa Üretimi ve Değerlendirilmesi Hakkında Kanun olarak değiştirilmiş ve 1164 sayılı Arsa Ofisi Kanunu ile kurulan Arsa Ofisi Genel Müdürlüğü, teşkilatı ile birlikte kaldırılmıştır.
Madde - 2.
Arsa Ofisi Genel Müdürlüğüne ait Döner Sermaye İşletmesi Maliye Bakanlığınca belirlenecek esas ve usullere göre tasfiye edilir. Döner Sermaye İşletmesi tasfiye tarihindeki nakit varlıkları, 19.11.2003 tarihli ve 5003 sayılı Karayolları Genel Müdürlüğünce Yapılacak Bölünmüş Yol İnşasında Uygulanacak Usül ve Esaslar Hakkında Kanunda belirtilen amaçlar doğrultusunda kullanılmak üzere Karayolları Genel Müdürlüğü adına açılmış olan hesaba aktarılır. Mevcut hizmet binaları ile diğer binaların bulunduğu taşınmazlar tapuda resen Maliye Hazinesi adına tescil edildikten sonra Bayındırlık ve İskân Bakanlığına tahsis edilmiş sayılır. Döner Sermaye İşletmesinin bunların dışında kalan tüm varlıkları, hakları, yükümlülükleri ve her türlü taşınmazları ile Arsa Ofisi Genel Müdürlüğünün diğer hak ve yükümlülükleri Toplu Konut İdaresi Başkanlığına devredilmiş sayılır.
Bu Kanun uyarınca yapılacak devir işlemleri ile düzenlenecek belgeler her türlü vergi, resim, harç, ücret ve fondan müstesnadır.
Madde - 3.
Arsa Ofisi Genel Müdürlüğünde görev yapan personel, Bayındırlık ve İskân Bakanlığına devredilmiştir. Bu Kanunun yayımı tarihinde, Arsa Ofisi Genel Müdürlüğüne ait kadrolar, 190 sayılı Genel Kadro ve Usulü Hakkında Kanun Hükmünde Kararnamenin eki (I) sayılı cetvelin ilgili bölümünden çıkarılmıştır. Bu Kanuna ekli (1) ve (2) sayılı listelerde yer alan kadrolar ihdas edilerek 190 sayılı Genel Kadro ve Usulü Hakkında Kanun Hükmünde Kararnamenin eki (I) sayılı cetvelin Bayındırlık ve İskân Bakanlığına ait bölümüne eklenmiştir. 24.11.1994 tarih ve 4046 sayılı Kanunun 25 inci maddesi uyarınca Arsa Ofisi Genel Müdürlüğüne tahsis edilen kadrolar Bayındırlık ve İskân Bakanlığına tahsis edilmiş sayılır.
Arsa Ofisi Genel Müdürlüğünde; genel müdür yardımcısı, teftiş kurulu başkanı, daire başkanı, başmüfettiş, bilgi işlem şube müdürü, APK şube müdürü, idari işler şube müdürü, şube müdürü, bölge müdürü, bölge müdür yardımcısı ve avukat unvanlı kadrolarda bulunanların görevleri bu Kanunun yayımı tarihinde sona erer. Bunlar, Bayındırlık ve İskân Bakanlığınca yeni bir kadroya atanıncaya kadar eski kadrolarına ait aylık, ek gösterge, her türlü zam ve tazminatları ile diğer mali haklarını aynen almaya devam eder ve devredildikleri kurumda ihtiyaç duyulan işlerde görevlendirilebilir. Kadro ve görev unvanları değişmeyenler Bayındırlık ve İskân Bakanlığına ait aynı unvanlı kadrolara atanmış sayılırlar.
İhdas edilen kadro unvanlarından ilgili kurum tarafından ihtiyaç duyulmayan kadro unvanlarında çalışan personel ile ikinci fıkra uyarınca görevleri sona erenler, bu Kanunun yayımını izleyen altı ay içinde kurumca ihtiyaç duyulan, derece ve kademelerine uygun diğer kadrolara atanır. Genel müdür yardımcıları ile avukat kadrolarında istihdam edilen personel ekli (2) sayılı liste ile ihdas edilen Bakanlık Müşaviri ve Hukuk Müşaviri kadrosuna atanmış sayılırlar. Ancak, bu kadrolar, herhangi bir sebeple boşalması halinde, hiçbir işleme gerek kalmaksızın iptal edilmiş sayılır. Bu fıkra uyarınca ihtiyaç duyulan kadro değişiklikleri 190 sayılı Kanun Hükmünde Kararnamenin 9 uncu maddesinin son fıkrası hükmü uygulanmaksızın anılan Kanun Hükmünde Kararname hükümlerine göre yapılır.
Üçüncü fıkra uyarınca atanan personelin atandıkları yeni kadrolarının aylık, ek gösterge, her türlü zam ve tazminatları ile diğer mali hakları toplamının (fazla çalışma ücreti hariç) net tutarının, eski kadrolarına bağlı olarak en son ayda almakta oldukları aylık, ek gösterge, her türlü zam ve tazminatları ile diğer malî hakları toplamı (fazla çalışma ücreti hariç) net tutarından az olması halinde aradaki fark, farklılık giderilinceye kadar atandıkları kadrolarda kaldıkları sürece herhangi bir kesintiye tâbi tutulmaksızın tazminat olarak ödenir.
Arsa Ofisi Genel Müdürlüğünün sürekli işçi kadrolarında ve geçici işçi pozisyonlarında çalışanlar, kadro veya pozisyonlarıyla birlikte Bayındırlık ve İskân Bakanlığının bağlı kuruluşlarına devredilir. Bu fıkra hükümlerinden faydalanmak istemeyenlerin her türlü yasal hakları ödenerek kurumlarıyla ilişkileri kesilir. Anılan Genel Müdürlüğün, bu Kanunun yayımı tarihinde boş bulunan sürekli işçi kadroları ve geçici işçi pozisyonları, hiçbir işleme gerek kalmaksızın iptal edilmiş sayılır.
Madde - 4.
29.4.1969 tarihli ve 1164 sayılı Arsa Ofisi Kanununun Birinci Bölüm başlığı Amaç ve Görevler olarak ve 1 inci maddesi aşağıdaki şekilde değiştirilmiştir.
Madde 1. - Bu Kanunun amacı; arsaların aşırı fiyat artışlarını önlemek üzere tanzim alış ve satışı yapmak; konut, sanayi, eğitim, sağlık ve turizm yatırımları ve kamu tesisleri için arazi ve arsa sağlamaktır.
Bu Kanunda yazılı görevler Toplu Konut İdaresi Başkanlığı tarafından yürütülür. Bu Kanunda, diğer kanunlarda ve ilgili mevzuatta Arsa Ofisi Genel Müdürlüğüne yapılan atıflar Toplu Konut İdaresi Başkanlığına yapılmış sayılır.
Madde - 5.
1164 sayılı Kanunun ek 4 üncü maddesi aşağıdaki şekilde değiştirilmiştir.
Ek Madde 4. - 28.12.1960 tarihli ve 189 sayılı Kanun kapsamında bulunanlar ile her hangi bir kamu hizmetine tahsis edilmiş arazi ve arsalar hariç olmak üzere Toplu Konut İdaresi Başkanlığının talebi, Maliye ve Bayındırlık ve İskân Bakanlarının müşterek teklifi ve Başbakanın onayı ile belirlenen arsa üretim alanlarında bulunan Hazineye ait arsa ve araziler ve Hazine adına tescil edilecek arsa ve arazilerin mülkiyeti Toplu Konut İdaresi Başkanlığına bedelsiz olarak devredilir. Kamu hizmetlerine ayrılan yerler ile Maliye Bakanlığınca değişik ihtiyaçlarla talep edilen taşınmazlar bedelsiz olarak Hazineye iade edilir.
Madde - 6.
1164 sayılı Kanunun 2 nci maddesinin (d), (e), (g) ve (h) bentleri ile 3 üncü, 4 üncü, 5 inci, 7 nci, 19 uncu, 20 nci ve ek 3 üncü maddeleri yürürlükten kaldırılmıştır.
Madde - 7.
10.12.2003 tarihli ve 5018 sayılı Kamu Malî Yönetimi ve Kontrol Kanununun eki (II) sayılı cetvelde yer alan 40- Arsa Ofisi Genel Müdürlüğü ibaresi cetvelden çıkarılmıştır.
Madde - 8.
02.03.1984 tarihli ve 2985 sayılı Toplu Konut Kanununun 412 sayılı Kanun Hükmünde Kararname ile ilave edilen ek 1 inci maddesinin (ı) bendi aşağıdaki şekilde değiştirilmiş ve bu maddeden sonra gelen ek maddeler ek 2, ek 3, ek 4, ek 5, ek 6, ek 7 ve ek 8 inci maddeler olarak teselsül ettirilmiştir.
ı) Ferdi veya toplu konut kredisi vermek, köy mimarisinin geliştirilmesine, gecekondu alanlarının dönüşümüne, tarihi doku ve yöresel mimarinin korunup yenilenmesine yönelik uygulamalar yapmak ve bu konulardaki projeleri kredilendirmek ve gerektiğinde tüm bu kredilerde faiz sübvansiyonu yapmak,
Madde - 9.
2985 sayılı Kanuna aşağıdaki ek madde eklenmiştir.
EK MADDE 9. - Toplu Konut İdaresi Başkanlığı tarafından yapılacak veya yaptırılacak yapılara, imar planlarında o maksada tahsis edilmiş olmak, uygulama imar planı ve mevzuata aykırı olmamak üzere mimarî, statik, tesisat ve her türlü fennî mesuliyetin Başkanlık tarafından üstlenilmesi ve mülkiyetin belgelenmesi kaydıyla başkaca belge istenmeksizin müracaat tarihinden itibaren onbeş gün içinde avan projeye göre yapı ruhsatı verilir.
Geçici Madde - 1.
Toplu Konut İdaresi Başkanlığınca, Bu Kanuna istinaden 1164 sayılı Kanunun uygulanmasına ilişkin olarak Maliye Bakanlığının görüşü alınarak çıkarılacak yönetmelikler, bu Kanunun yayımı tarihinden itibaren bir yıl içinde yürürlüğe konulur. Söz konusu yönetmelikler yürürlüğe girinceye kadar 1164 sayılı Kanun uyarınca çıkarılan mevcut yönetmeliklerin uygulanmasına devam edilir.
Geçici Madde - 2.
1164 sayılı Kanunun 7 nci maddesi uyarınca daha önce Hazine tarafından Arsa Ofisi Genel Müdürlüğüne devredilen arsa ve arazilerden kamu hizmeti için gerekli olması nedeniyle Hazine tarafından devri talep edilenler, bedelsiz olarak Hazineye iade edilir.
Madde - 10.
Bu Kanun yayımı tarihinde yürürlüğe girer.
Madde - 11.
Bu Kanun hükümlerini Bakanlar Kurulu yürütür.
(1) SAYILI LİSTE
İHDAS EDİLEN KADROLAR
KURUMU: BAYINDIRLIK VE İSKAN BAKANLIĞI
TEŞKİLATI: MERKEZ
SINIFI	UNVANI	DERECESİ	SERBEST
KADRO
ADEDİ	TUTULAN
KADRO
ADEDİ	TOPLAM
GİH	Hukuk Müşaviri	1	1		1
GİH	Uzman	1	9	9
GİH	Uzman	2	1	1
GİH	APK Uzmanı	1	2	2
GİH	Şef	3	7	7
GİH	Şef	5	1	1
GİH	Memur	5	1	1
GİH	Memur	8	1	1
GİH	Ambar Memuru	5	1	1
GİH	Veri Haz. ve Kont. İşl.	3	14	14
GİH	Veri Haz. ve Kont. İşl.	4	1	1
GİH	Veri Haz. ve Kont. İşl.	5	7	7
GİH	Veri Haz. ve Kont. İşl.	6	1	1
GİH	Veri Haz. ve Kont. İşl.	7	1	1
GİH	Veri Haz. ve Kont. İşl.	8	1	1
GİH	Veri Haz. ve Kont. İşl.	9	3	3
GİH	Şoför	9	1	1
THS	Mühendis	1	2	2
THS	Mühendis	3	3	3
THS	Mühendis	5	2	2
THS	Mimar	3	1	1
THS	Mimar	6	1	1
THS	Şehir Plancısı	3	1	1
THS	Şehir Plancısı	5	1	1
THS	Tekniker	1	1	1
THS	Tekniker	2	3	3
THS	Tekniker	3	2	2
THS	Tekniker	7	3	3
THS	Teknisyen	3	3	3
THS	Teknisyen	4	2	2
THS	Teknisyen	7	2	2
SHS	Daire Tabibi	1	1	1
SHS	Hemşire	6	1	1
YHS	Teknisyen Yrd.	7	1	1
YHS	Hizmetli	5	1	1
YHS	Bekçi	7	2	2
TOPLAM		86	86
(1) SAYILI LİSTE
İHDAS EDİLEN KADROLAR
KURUMU: BAYINDIRLIK VE İSKAN BAKANLIĞI
TEŞKİLATI: TAŞRA
SINIFI	UNVANI	DERECESİ	SERBEST
KADRO
ADEDİ	TUTULAN
KADRO
ADEDİ	TOPLAM
GİH	Şef	3	1		1
GİH	Memur	9	1	1
GİH	Mutemet	5	1	1
GİH	Veri Haz. ve Kont. İşl.	3	4	4
GİH	Veri Haz. ve Kont. İşl.	4	1	1
GİH	Veri Haz. ve Kont. İşl.	5	3	3
GİH	Şoför	9	1	1
THS	Başmühendis	1	1	1
THS	Mühendis	1	1	1
THS	Mühendis	3	1	1
THS	Mimar	3	1	1
THS	Mimar	4	1	1
THS	Şehir Plancısı	1	1	1
THS	Şehir Plancısı	5	1	1
THS	Tekniker	2	2	2
THS	Tekniker	3	2	2
THS	Tekniker	4	1	1
THS	Tekniker	5	1	1
THS	Tekniker	7	1	1
THS	Fen Memuru	3	1	1
THS	Teknisyen	7	1	1
YHS	Hizmetli	8	1	1
TOPLAM		29		29
(2) SAYILI LİSTE
İHDAS EDİLEN KADROLAR
KURUMU: BAYINDIRLIK VE İSKAN BAKANLIĞI
TEŞKİLATI: MERKEZ
SINIFI	UNVANI	DERECESİ	SERBEST
KADRO
ADEDİ	TUTULAN
KADRO
ADEDİ	TOPLAM
GİH	Bakanlık Müşaviri	1	12		12
GİH	Hukuk Müşaviri	1	3	3
GİH	Hukuk Müşaviri	3	1	1
GİH	Hukuk Müşaviri	6	3	3
GİH	Memur	9	36	36
TOPLAM		55		55
Madde 0001:
29.04.1969 tarihli ve 1164 sayılı Arsa Ofisi Kanununun adı Arsa Üretimi ve Değerlendirilmesi Hakkında Kanun olarak değiştirilmiş ve 1164 sayılı Arsa Ofisi Kanunu ile kurulan Arsa Ofisi Genel Müdürlüğü, teşkilatı ile birlikte kaldırılmıştır.
Madde 0002:
Arsa Ofisi Genel Müdürlüğüne ait Döner Sermaye İşletmesi Maliye Bakanlığınca belirlenecek esas ve usûllere göre tasfiye edilir. Döner Sermaye İşletmesinin bu Kanunun yürürlüğe girdiği tarihteki nakit parası, 19.11.2003 tarihli ve 5003 sayılı Karayolları Genel Müdürlüğünce Yapılacak Bölünmüş Yol İnşasında Uygulanacak Usûl ve Esaslar Hakkında Kanun amaçlarında kullanılmak üzere Karayolları Genel Müdürlüğü adına açılmış olan hesaba aktarılır. Her türlü araç-gereçleri ve mevcut hizmet binaları ile lojman binalarının bulunduğu taşınmazlar tapuda re'sen Maliye Hazinesi adına tescil edildikten sonra Bayındırlık ve İskan Bakanlığına tahsis edilmiş sayılır. Döner Sermaye İşletmesinin bunların dışında kalan tüm varlıkları, hakları, yükümlülükleri ve her türlü taşınmazları ile Arsa Ofisi Genel Müdürlüğünün diğer hak ve yükümlülükleri Toplu Konut İdaresi Başkanlığına devredilmiş sayılır.
Bu Kanun uyarınca yapılacak devir işlemleri ile düzenlenecek belgeler her türlü vergi, resim, harç, ücret ve fondan müstesnadır.
Madde 0003:
Arsa Ofisi Genel Müdürlüğünde görev yapan personel, Bayındırlık ve İskan Bakanlığına devredilmiştir. Bu Kanunun yayımı tarihinde, Arsa Ofisi Genel Müdürlüğüne ait kadrolar, 190 sayılı Genel Kadro ve Usulü Hakkında Kanun Hükmünde Kararnamenin eki (I) sayılı cetvelin ilgili bölümünden çıkarılmıştır. Bu Kanuna ekli (1) ve (2) sayılı listelerde yer alan kadrolar ihdas edilerek 190 sayılı Genel Kadro ve Usulü Hakkında Kanun Hükmünde Kararnamenin eki (I) sayılı cetvelin Bayındırlık ve İskan Bakanlığına ait bölümüne eklenmiştir. 24.11.1994 tarihli ve 4046 sayılı Kanunun 25 inci maddesi uyarınca Arsa Ofisi Genel Müdürlüğüne tahsis edilen kadrolar Bayındırlık ve İskan Bakanlığına tahsis edilmiş sayılır.
Arsa Ofisi Genel Müdürlüğünde; genel müdür yardımcısı, teftiş kurulu başkanı, daire başkanı, başmüfettiş, bilgi işlem şube müdürü, APK şube müdürü, idarî işler şube müdürü, şube müdürü, bölge müdürü, bölge müdür yardımcısı ve avukat unvanlı kadrolarda bulunanların görevleri bu Kanunun yayımı tarihinde sona erer. Bunlar, Bayındırlık ve İskan Bakanlığınca yeni bir kadroya atanıncaya kadar eski kadrolarına ait aylık, ek gösterge, her türlü zam ve tazminatları ile diğer malî haklarını aynen almaya devam eder ve devredildikleri kurumda ihtiyaç duyulan işlerde görevlendirilebilir. Kadro ve görev unvanları değişmeyenler Bayındırlık ve İskan Bakanlığına ait aynı unvanlı kadrolara atanmış sayılırlar.
İhdas edilen kadro unvanlarından ilgili kurum tarafından ihtiyaç duyulmayan kadro unvanlarında çalışan personel ile ikinci fıkra uyarınca görevleri sona erenler, bu Kanunun yayımını izleyen altı ay içinde kurumca ihtiyaç duyulan, derece ve kademelerine uygun diğer kadrolara atanır. Genel müdür yardımcıları, teftiş kurulu başkanı (27.04.2005 tarih ve 25798 sayılı Resmi Gazete de yayımlanan 5335 sayılı Kanunun 28/o maddesiyle eklenen ibare.) bölge müdürleri ve daire başkanları ile avukat kadrolarında istihdam edilen personel ekli (2) sayılı liste ile ihdas edilen Bakanlık Müşaviri ve Hukuk Müşaviri kadrosuna atanmış sayılırlar. Ancak, bu kadrolar, herhangi bir sebeple boşalması halinde, hiçbir işleme gerek kalmaksızın iptal edilmiş sayılır. Bu fıkra uyarınca ihtiyaç duyulan kadro değişiklikleri 190 sayılı Kanun Hükmünde Kararnamenin 9 uncu maddesinin son fıkrası hükmü uygulanmaksızın anılan Kanun Hükmünde Kararname hükümlerine göre yapılır.
Üçüncü fıkra uyarınca atanan personelin atandıkları yeni kadrolarının aylık, ek gösterge, her türlü zam ve tazminatları ile diğer malî hakları toplamının (fazla çalışma ücreti hariç) net tutarının, eski kadrolarına bağlı olarak en son ayda almakta oldukları aylık, ek gösterge, her türlü zam ve tazminatları ile diğer malî hakları toplamı (fazla çalışma ücreti hariç) net tutarından az olması halinde aradaki fark, farklılık giderilinceye kadar atandıkları kadrolarda kaldıkları sürece herhangi bir kesintiye tabi tutulmaksızın tazminat olarak ödenir.
Arsa Ofisi Genel Müdürlüğünün sürekli işçi kadrolarında ve geçici işçi pozisyonlarında çalışanlar, kadro veya pozisyonlarıyla birlikte Bayındırlık ve İskan Bakanlığının bağlı kuruluşlarına devredilir. Bu fıkra hükümlerinden faydalanmak istemeyenlerin her türlü yasal hakları ödenerek kurumlarıyla ilişkileri kesilir. Anılan Genel Müdürlüğün, bu Kanunun yayımı tarihinde boş bulunan sürekli işçi kadroları ve geçici işçi pozisyonları, hiçbir işleme gerek kalmaksızın iptal edilmiş sayılır.
(1) SAYILI LİSTE
İHDAS EDİLEN KADROLAR
KURUMU: BAYINDIRLIK VE İSKAN BAKANLIĞI
TEŞKİLATI: MERKEZ
SINIFI	UNVANI	DERECESİ	SERBEST
KADRO
ADEDİ	TUTULAN
KADRO
ADEDİ	TOPLAM
GİH	Hukuk Müşaviri	1	1		1
Uzman	1	9	9
2	1	1
APK Uzmanı	1	2	2
Şef	3	7	7
5	1	1
Memur	5	1	1
8	1	1
Ambar Memuru	5	1	1
Veri Haz. ve Kont. İşl.	3	14	14
4	1	1
5	7	7
6	1	1
7	1	1
8	1	1
9	3	3
Şoför	9	1	1
THS	Mühendis	1	2	2
3	3	3
5	2	2
Mimar	3	1	1
6	1	1
Şehir Plancısı	3	1	1
5	1	1
Tekniker	1	1	1
2	3	3
3	2	2
7	3	3
Teknisyen	3	3	3
4	2	2
7	2	2
SHS	Daire Tabibi	1	1	1
Hemşire	6	1	1
YHS	Teknisyen Yrd.	7	1	1
Hizmetli	5	1	1
Bekçi	7	2	2
TOPLAM		86	86
(1) SAYILI LİSTE
İHDAS EDİLEN KADROLAR
KURUMU: BAYINDIRLIK VE İSKAN BAKANLIĞI
TEŞKİLATI: TAŞRA
SINIFI	UNVANI	DERECESİ	SERBEST
KADRO
ADEDİ	TUTULAN
KADRO
ADEDİ	TOPLAM
GİH	Şef	3	1		1
Memur	9	1	1
Mutemet	5	1	1
Veri Haz. ve Kont. İşl.	3	4	4
4	1	1
5	3	3
Şoför	9	1	1
THS	Başmühendis	1	1	1
Mühendis	1	1	1
3	1	1
Mimar	3	1	1
4	1	1
Şehir Plancısı	1	1	1
5	1	1
Tekniker	2	2	2
3	2	2
4	1	1
5	1	1
7	1	1
Fen Memuru	3	1	1
Teknisyen	7	1	1
YHS	Hizmetli	8	1	1
TOPLAM		29	29
(2) SAYILI LİSTE
İHDAS EDİLEN KADROLAR
KURUMU: BAYINDIRLIK VE İSKAN BAKANLIĞI
TEŞKİLATI: MERKEZ
SINIFI	UNVANI	DERECESİ	SERBEST
KADRO
ADEDİ	TUTULAN
KADRO
ADEDİ	TOPLAM
GİH	Bakanlık Müşaviri	1	15(1)		15(1)
Hukuk Müşaviri	1	3	3
3	1	1
6	3	3
Memur	9	33(2)	33(2)
TOPLAM		55		55
(1) (Bu kısımlarda yer alan 12 ibaresi; 27.04.2005 tarih ve 25798 sayılı Resmi Gazete de yayımlanan 5335 sayılı Kanunun 28/o maddesiyle, 08.12.2004 tarihinden geçerli olarak metinde görüldüğü şekilde değiştirilmiştir.)
(2) (Bu kısımlarda yer alan 36 ibaresi; 27.04.2005 tarih ve 25798 sayılı Resmi Gazete de yayımlanan 5335 sayılı Kanunun 28/o maddesiyle, 08.12.2004 tarihinden geçerli olarak metinde görüldüğü şekilde değiştirilmiştir.)
Madde 0004:
29.4.1969 tarihli ve 1164 sayılı Arsa Ofisi Kanununun Birinci Bölüm başlığı Amaç ve Görevler olarak ve 1 inci maddesi aşağıdaki şekilde değiştirilmiştir.
Madde 1.- Bu Kanunun amacı; arsaların aşırı fiyat artışlarını önlemek üzere tanzim alış ve satışı yapmak; konut, sanayi, eğitim, sağlık ve turizm yatırımları ve kamu tesisleri için arazi ve arsa sağlamaktır.
Bu Kanunda yazılı görevler Toplu Konut İdaresi Başkanlığı tarafından yürütülür. Bu Kanunda, diğer kanunlarda ve ilgili mevzuatta Arsa Ofisi Genel Müdürlüğüne yapılan atıflar Toplu Konut İdaresi Başkanlığına yapılmış sayılır.
Madde 0005:
1164 sayılı Kanunun ek 4 üncü maddesi aşağıdaki şekilde değiştirilmiştir.
Ek Madde 4.- 28.12.1960 tarihli ve 189 sayılı Kanun kapsamında bulunanlar ile her hangi bir kamu hizmetine tahsis edilmiş arazi ve arsalar hariç olmak üzere Toplu Konut İdaresi Başkanlığının talebi, Maliye ve Bayındırlık ve İskan bakanlarının müşterek teklifi ve Başbakanın onayı ile belirlenen arsa üretim alanlarında bulunan Hazineye ait arsa ve araziler ve Hazine adına tescil edilecek arsa ve arazilerin mülkiyeti Toplu Konut İdaresi Başkanlığına bedelsiz olarak devredilir. Kamu hizmetlerine ayrılan yerler ile Maliye Bakanlığınca değişik ihtiyaçlarla talep edilen taşınmazlar bedelsiz olarak Hazineye iade edilir.
Madde 0006:
1164 sayılı Kanunun 2 nci maddesinin (d), (e), (g) ve (h) bentleri ile 3 üncü, 4 üncü, 5 inci, 7 nci, 19 uncu, 20 nci ve ek 3 üncü maddeleri yürürlükten kaldırılmıştır.
Madde 0007:
10.12.2003 tarihli ve 5018 sayılı Kamu Malî Yönetimi ve Kontrol Kanununun eki (II) sayılı cetvelde yer alan 40- Arsa Ofisi Genel Müdürlüğü ibaresi cetvelden çıkarılmıştır.
Madde 0008:
02.03.1984 tarihli ve 2985 sayılı Toplu Konut Kanununun 412 sayılı Kanun Hükmünde Kararname ile ilave edilen ek 1 inci maddesinin (ı) bendi aşağıdaki şekilde değiştirilmiş ve bu maddeden sonra gelen ek maddeler ek 2, ek 3, ek 4, ek 5, ek 6, ek 7 ve ek 8 inci maddeler olarak teselsül ettirilmiştir.
ı) Ferdi veya toplu konut kredisi vermek, köy mimarisinin geliştirilmesine, gecekondu alanlarının dönüşümüne, tarihi doku ve yöresel mimarinin korunup yenilenmesine yönelik uygulamalar yapmak ve bu konulardaki projeleri kredilendirmek ve gerektiğinde tüm bu kredilerde faiz sübvansiyonu yapmak,
Madde 0009:
2985 sayılı Kanuna aşağıdaki ek madde eklenmiştir.
EK MADDE 9.- Toplu Konut İdaresi Başkanlığı tarafından yapılacak veya yaptırılacak yapılara, imar planlarında o maksada tahsis edilmiş olmak, uygulama imar planı ve mevzuata aykırı olmamak üzere mimarî, statik, tesisat ve her türlü fennî mesuliyetin Başkanlık tarafından üstlenilmesi ve mülkiyetin belgelenmesi kaydıyla başkaca belge istenmeksizin müracaat tarihinden itibaren onbeş gün içinde avan projeye göre yapı ruhsatı verilir.
Geçici Madde 0001:
Toplu Konut İdaresi Başkanlığınca, bu Kanuna istinaden 1164 sayılı Kanunun uygulanmasına ilişkin olarak Maliye Bakanlığının görüşü alınarak çıkarılacak yönetmelikler, bu Kanunun yayımı tarihinden itibaren bir yıl içinde yürürlüğe konulur. Söz konusu yönetmelikler yürürlüğe girinceye kadar 1164 sayılı Kanun uyarınca çıkarılan mevcut yönetmeliklerin uygulanmasına devam edilir.
Geçici Madde 0002:
1164 sayılı Kanunun 7 nci maddesi uyarınca daha önce Hazine tarafından Arsa Ofisi Genel Müdürlüğüne devredilen arsa ve arazilerden kamu hizmeti için gerekli olması nedeniyle Hazine tarafından devri talep edilenler, bedelsiz olarak Hazineye iade edilir.
Madde 0010:
Bu Kanun yayımı tarihinde yürürlüğe girer.
Madde 0011:
Bu Kanun hükümlerini Bakanlar Kurulu yürütür.
Yükleyen: yasinuzunoglu
