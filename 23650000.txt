2365 sayılı 04.01.1961 Gün ve 213 Sayılı Vergi Usul Kanununda Değişiklik Yapılmasına İlişkin Kanun
Yayımlandığı Resmî Gazete Tarihi: 31.12.1980
Yayımlandığı Resmî Gazete Sayısı: 17207 (Mükerrer)
Kabul Tarihi	30.12.1980
Madde 0001:
213 sayılı Vergi Usul Kanununun 3 ncü maddesi aşağıdaki şekilde değiştirilmiştir.
Madde 3: Vergi Kanunlarının Uygulanması ve İspat:
Vergi kanunlarının uygulanması: Bu Kanunda kullanılan Vergi Kanunu tabiri işbu Kanun ile bu Kanun hükümlerine tabi vergi, resim ve harç kanunlarını ifade eder.
Vergi kanunları lafzı ve ruhu ile hüküm ifade eder. Lafzın açık olmadığı hallerde vergi kanunlarının hükümleri, konuluşundaki maksat, hükümlerin kanunun yapısındaki yeri ve diğer maddelerle olan bağlantısı gözönünde tutularak uygulanır.
İspat: Vergilendirmede vergiyi doğuran olay ve bu olaya ilişkin muamelelerin gerçek mahiyeti esastır.
Vergiyi doğuran olay ve bu olaya ilişkin muamelelerin gerçek mahiyeti yemin hariç her türlü delille ispatlanabilir. Şu kadar ki, vergiyi doğuran olayla ilgisi tabii ve açık bulunmayan şahit ifadesi ispatlama vasıtası olarak kullanılamaz.
İktisadi, ticari ve teknik icaplara uymayan veya olayın özelliğine göre normal ve mutad olmayan bir durumun iddia olunması halinde ispat külfeti bunu iddia eden tarafa aittir.
Madde 0002:
Aynı kanunun 5 nci maddesinin ikinci ve üçüncü fıkraları aşağıdaki şekilde değiştirilmiştir.
Ancak, vergi güvenliğini sağlamak amacıyla Gelir Vergisi mükelleflerinin yıllık Gelir Vergisi, sermaye şirketlerinin Kurumlar Vergisi beyannamelerinde gösterdikleri matrahları (zarar dahil) ve beyanları üzerinden tarh olunan Gelir ve Kurumlar Vergileri ile mükelleflerin ad ve unvanları, bağlı oldukları vergi dairelerince beyannamelerin verildiği yıl içinde dairenin münasip yerlerine asılacak cetvellerle ilan olunur. Mükellefin bağlı bulunduğu teşekkül varsa, bu ilan orada da yapılır.
Gelir Vergisi mükellefleri (Götürü usulde vergilendirilen mükellefler dahil) ile sermaye şirketleri her yıl Mayıs ayının son gününe kadar vergi tarhına esas olan kazanç tutarları ile bunlara isabet eden vergi miktarlarını gösteren levhayı merkezlerine, şubelerine, satış mağazalarına iş sahipleri ile mükellefler tarafından kolayca okunup görünecek şekilde asmak zorundadırlar. İlan ve levhalara ilişkin diğer hususlar Maliye Bakanlığınca belli edilir.
Madde 0003:
Aynı Kanunun 29 ncu maddesi aşağıdaki şekilde değiştirilmiştir.
Madde 29: İkmalen Vergi Tarhı:
İkmalen vergi tarhı, her ne şekilde olursa olsun bir vergi tarh edildikten sonra bu vergiye müteallik olarak meydana çıkan ve defter, kayıt ve belgelere veya kanuni ölçülere dayanılarak miktarı tespit olunan bir matrah veya matrah farkı üzerinden alınacak verginin tarh edilmesidir.
Özel kanunlarında ikmalen tarhiyata ilişkin olarak yer alan hükümler saklıdır.
Madde 0004:
Aynı Kanunun 30 uncu maddesinin bir ve ikinci fıkraları aşağıdaki şekilde değiştirilmiş ve ikinci fıkrasına aşağıdaki 6 numaralı bent eklenmiştir.
Resen vergi tarhı, vergi matrahının tamamen veya kısmen defter kayıt ve belgelere veya kanuni ölçülere dayanılarak tespitine imkan bulunamayan hallerde takdir komisyonlarınca tespit edilen matrah veya matrah kısmı üzerinden vergi tarh edilmesidir.
Aşağıdaki hallerden herhangi birinin bulunması durumunda, vergi matrahının tamamen veya kısmen defter, kayıt ve belgelere veya kanuni ölçülere dayanılarak tespitinin mümkün olmadığı kabul edilir.
6. Tutulması zorunlu olan defterlerin veya verilen beyannamelerin gerçek durumu yansıtmadığına dair delil bulunursa.
Madde 0005:
Aynı Kanunun 42 nci maddesi aşağıdaki şekilde değiştirilmiştir.
Madde 42: Ortalama Kar Hadlerinin Tespiti:
Ortalama kar hadleri Maliye Bakanlığınca emtia ve iş nevilerine göre hazırlanacak cetveller üzerine il merkezlerinde o il defterdarının veya mazereti halinde tevkil edeceği maliye memurunun başkanlığı altında gelir müdürü ve vergi dairesi müdürü olmak üzere üç memur üye ile tüccarlar için il merkezindeki ticaret odalarınca, esnaf ve sanatkarlar için kanunla kurulan esnaf dernekleri birliğince, birlikleri yoksa esnaf ve sanatkar teşekküllerince, odaların, birlik ve teşekküllerin bulunmadığı yerlerde il merkezindeki belediyelerce seçilecek iki kişiden kurulan özel bir komisyon tarafından ilçeler itibariyle gayri safi kazanca göre ayrı ayrı tayin olunur. Bu teşekküllerce belli edilecek üyeler bir asıl bir yedek olmak üzere seçilir. Üyelerin Komisyon Başkanının talebi üzerine bir ay içinde seçilmemesi halinde, üyeler komisyon başkanının teklifi üzerine vali tarafından seçilir. Şu kadar ki merkez ilçesi dışındaki mükelleflere ait ortalama kar hadlerinin tespitinde, il merkezinden seçilmiş olan üyelerden birinin yerine o ilçelerden aynı mahiyetteki teşekküller tarafından seçilmiş olan bir üye toplantılara katılır.
Ortalama kar hadlerinin tayininde nazara alınacak esaslar Maliye Bakanlığınca hazırlanacak bir yönetmelikle belirtilir.
Komisyon, defterdarın yazılı isteği tarihinden başlayarak üç ay içinde takdir işini tamamlar, lüzum görülen yerlerde ve hallerde bu süre Maliye Bakanlığınca bir yıla kadar uzatılabilir.
Madde 0006:
Aynı Kanunun 43 ncü maddesinin yedinci fıkrası aşağıdaki şekilde değiştirilmiştir.
Ortalama Kar Hadleri Merkez Komisyonu, Maliye Bakanlığı Müsteşarının başkanlığında, Gelirler Genel Müdürü, ilgili Genel Müdür Baş Yardımcısı veya bunların tevkil edeceği kimselerle Türkiye Ticaret Odaları, Sanayi Odaları ve Ticaret Borsaları Birliğinin iki temsilcisinden kurulur.
Madde 0007:
Aynı Kanunun 46 ncı maddesinin son iki fıkrası aşağıdaki şekilde değiştirilmiş ve maddenin sonuna aşağıdaki fıkra eklenmiştir:
Ancak, zirai kazançlar il komisyonlarınca verilen ısrar kararları uygun görülmediği takdirde uygun görülmeyen ölçüler yerine merkez komisyonunca re sen ve nihai olarak yeni ölçüler tayin ve tespit olunur.
Kara ve su avcılığında 45 inci maddede yazılı ölçülerden 2 numaralı bentteki ölçünün tespiti ile iktifa olunur.
Zirai kazançlar için tespit edilecek götürü gider emsalleri % 70 (dahil) nispetinden fazla olamaz.
Madde 0008:
Aynı Kanunun Dördüncü Kısım Başlığı Takdir, Zirai Kazançlar ve Özel Komisyonları olarak 72 nci maddesinin birinci fıkrası ise aşağıdaki şekilde değiştirilmiştir.
Takdir Komisyonu; illerde defterdarın, ilçelerde malmüdürünün (Müstakil vergi dairesi olan ilçelerde ilgili vergi dairesi müdürünün) veya bunların tevkil edecekleri memurların başkanlığı altında ilgili vergi dairesinin yetkili iki memurundan ve seçilmiş iki üyeden kurulur.
Madde 0009:
Aynı Kanunun 73 üncü maddesinin birinci fıkrası aşağıdaki şekilde değiştirilmiştir.
Üyeler, tüccarlar için ticaret odasınca, diğer sanat ve meslek erbabı için bunların mensup oldukları mesleki teşekküllerce kendi üyeleri arasından veya hariçten seçilir. Bu teşekküller, Takdir Komisyonu Başkanının yazılı talebi üzerine en geç bir ay içinde iki asıl ve iki yedek üye seçmeye mecburdurlar. Bu mecburiyet zamanında yerine getirilmezse üyeler mahallin en büyük mülkiye amiri tarafından seçilir.
Madde 0010:
Aynı Kanunun 75 nci maddesinin ikinci fıkrası aşağıdaki şekilde değiştirilmiştir.
Komisyon, servetleri, sınai hakları ve telif haklarını, imtiyazları, madenleri, mücevheratı, eski eserleri ve sanat eserlerini değerlemede bilirkişiye müracaat edebilir.
Madde 0011:
Aynı Kanunun Dördüncü Bölümünün başlığı Zirai Kazançlar İl ve Merkez Komisyonları ile Özel Komisyonlar olarak 83 ncü maddesi ise aşağıdaki şekilde değiştirilmiştir.
Madde 83: Zirai Kazançlar İl Komisyonu
Zirai Kazançlar İl Komisyonu valinin başkanlığında defterdar, gelir müdürü, ziraat müdürü, veteriner müdürü, il merkezindeki ziraat bankası şube müdürü ve seçilmiş üç üyeden kurulur. Ormancılığa ilişkin konuların görüşülmesinde komisyona veteriner müdürü yerine orman işletme müdürü veya tevkil edeceği bir temsilci katılır.
Madde 0012:
Aynı Kanunun 84 ncü maddesinin birinci fıkrası aşağıdaki şekilde değiştirilmiştir.
Zirai Kazançlar İl Komisyonunun seçilmiş üyelerinden biri mahalli çiftçi birlikleri, biri il ziraat odası ve biri de il ticaret odası tarafından mıntıka çiftçileri arasından seçilir.
Madde 0013:
Vergi Usul Kanununa, 86 ncı maddeden sonra gelmek üzere, aşağıdaki mükerrer 86 ncı madde eklenmiştir.
MÜKERRER MADDE 86: Özel Komisyonlar
Gelir Vergisi Kanununun mükerrer 117 nci maddesinde belirtilen mükelleflerin girecekleri dereceleri tayin etmek üzere aşağıdaki komisyonlar kurulur. Bu komisyonlar 86 ncı maddede belirtilen yetkileri haizdir.
Merkez Özel Komisyonu Kuruluş, Görev ve Yetkileri:
Merkez Özel Komisyonu, Maliye Bakanlığı Müsteşarının başkanlığında, Gelirler Genel Müdürü, Ticaret Bakanlığı İç Ticaret Genel Müdürü ile Türkiye Ticaret Odaları, Sanayi Odaları ve Ticaret Borsaları Birliğinin ve esnaf teşekküllerinin bağlı olduğu birliklerin gösterecekleri en az dört aday arasından Maliye Bakanınca seçilecek iki üyeden kurulur.
Merkez Özel Komisyonu, il ve ilçe özel komisyonlarının kararlarıyla tespit edilen derecelere yapılacak itirazları inceler ve nihai olarak karara bağlar. Merkez Özel Komisyonu Kararları Resmi Gazete ile ilan olunur.
İl Özel Komisyonu Kuruluş, Görev ve Yetkileri:
İl Özel Komisyonu, valinin veya mazereti halinde tevkil edeceği vali yardımcısının başkanlığında, defterdar, gelir müdürü ve ilgili mesleki teşekküllerin gösterecekleri en az dört aday arasından vali tarafından seçilecek iki üyeden kurulur. Mesleki teşekkül bulunmayan yerlerde üyeler belediye meclisi üyeleri arasından seçilir.
İl Özel Komisyonu, merkez ilçedeki mükelleflerin girecekleri dereceleri tespit ederek karara bağlar.
İlçe Özel Komisyonu Kuruluş, Görev ve Yetkileri:
İlçe Özel Komisyonu, kaymakamın başkanlığında mal müdürü (Müstakil vergi dairesi olan ilçelerde vergi dairesi müdürü), gelir vergi dairesinin bir memuru ve ilgili mesleki teşekküllerin gösterecekleri en az dört aday arasından kaymakamca seçilecek iki üyeden kurulur. Mesleki teşekkül bulunmayan yerlerde üyeler belediye meclisi üyeleri arasından seçilir.
İlçe Özel Komisyonu, ilçedeki mükelleflerin girecekleri dereceleri tespit ederek karara bağlar.
Merkez, il ve ilçe özel komisyonlarının seçilen üyeleri için aynı esaslara göre ayrıca iki yedek üye belirlenir.
İl ve ilçe özel komisyonlarınca tespit edilen dereceler; mükelleflerin bağlı oldukları vergi dairelerinin ilan koymaya mahsus yerlerinde listeler halinde asılmak suretiyle ilan olunur.
İlanın asılması keyfiyeti ve tarihi tutanakla tespit olunur.
Mükellefler tespit edilen derecelerine, ilan tarihinden itibaren bir ay içinde itiraz edebilirler. Ancak, bu itiraz peşin ödemenin tahakkuk ve tahsilini durdurmaz.
Madde 0014:
Aynı Kanunun 87 nci maddesinin birinci fıkrası ile 5 ve 6 ncı bentleri aşağıdaki şekilde değiştirilmiş ve 7 nci bendi kaldırılmıştır.
Takdir, tadilat ve zirai kazançlar il komisyonları ile özel komisyonlara, memurların dışında, seçilecek kimselerde aşağıdaki vasıflar aranır:
5. Takdir ve özel komisyonlara seçileceklerde, ayrıca 30 yaşını bitirmiş olmak;
6. Tadilat ve zirai kazançlar il komisyonlarına seçileceklerde ayrıca mensup olduğu şehir veya kasabanın iktisadi şartlarına ve emlak ve ziraat işlerine vukufu olmak ve yirmibeş yaşını bitirmiş bulunmak;
Madde 0015:
Aynı Kanunun 89 ncu maddesi aşağıdaki şekilde değiştirilmiştir.
Madde 89: Nisap
Bu kısımda yazılı komisyonlar üye tam sayısının çoğunluğu ile toplanır ve çoğunlukla karar verirler. Oyların eşitliği halinde başkanın bulunduğu taraf çoğunlukta sayılır.
Madde 0016:
Aynı Kanunun 90 ncı maddesinin son fıkrası kaldırılmıştır.
Madde 0017:
Aynı Kanunun 92 nci maddesi aşağıdaki şekilde değiştirilmiştir:
Madde 92.- Bu kısımda yazılı Komisyonlarla ortalama kar hadlerini tespit eden özel komisyonların (Zirai Kazançlar Merkez Komisyonu, Ortalama Kar Hadleri Merkez Komisyonu ile Mükerrer 86 ncı maddede yazılı Merkez Özel Komisyonu hariç) Başkan ve üyeleri ile Gelir Vergisi Kanununun 111 nci maddesinde yazılı komisyonun üyelerine bu komisyonlardaki görevleri dolayısıyla, mahalli defterdarlığın teklifi üzerine Maliye Bakanlığınca tayin olunacak miktarda ücret verilir.
Ödenecek ücretin yıllık miktarı, 5 000 lirayı geçemez.
Zirai Kazançlar Merkez Komisyonu, Ortalama Kar Hadleri Merkez komisyonu ile Merkez Özel Komisyonu Başkan ve üyelerine bu komisyonlardaki çalışmaları dolayısıyla verilecek ücret Maliye Bakanlığının teklifi üzerine Bakanlar Kurulu kararıyla tayin olunur.
Madde 0018:
Aynı Kanunun 94 ncü maddesinin sonuna aşağıdaki fıkra eklenmiştir.
Tebliğ, kendisine tebligat yapılacak kimsenin bulunmaması halinde ikametgah adresinde bulunanlardan veya işyerlerinde memur ya da müstahdemlerinden birine yapılır. (Muhatap yerine bu şekilde kendisine tebliğ yapılacak kimsenin görünüşüne nazaran 18 yaşından aşağı olmaması ve bariz bir surette ehliyetsiz bulunmaması gerekir.)
Madde 0019:
Aynı Kanunun 104 ncü maddesinin 3 numaralı bendi aşağıdaki şekilde değiştirilmiştir.
3. İstanbul Belediye sınırları dışındaki yerlerde ilan yolu ile yapılan tebliğin konusu bir milyon lirayı aşan vergi veya vergi cezasına taalluk ettiği takdirde ilan ayrıca Ankara ve İstanbul da çıkan birer gazete ile yayınlanır.
Madde 0020:
Aynı Kanunun 107 nci maddesinin birinci fıkrası aşağıdaki şekilde değiştirilmiştir.
Maliye Bakanlığı tebliğleri posta yerine memur vasıtasıyla da yaptırtmaya yetkilidir.
Madde 0021:
Aynı Kanunun 127 nci maddesi aşağıdaki şekilde değiştirilmiştir.
Madde 127: Yoklama Maksat ve Yetki
Yoklamadan maksat; mükellefleri ve mükellefiyetle ilgili maddi olayları, kayıtları ve mevzuları araştırmak ve tespit etmektir. Yoklamaya yetkili memurlar, vergi kanunlarının uygulanmasıyla ilgili olarak nakil vasıtalarında yolcu listeleri ve nakliye irsaliyelerinin muhtevası ile taşınan yolcu ye malların miktar ve mahiyetini tespit etmeye de yetkilidir.
Madde 0022:
Aynı Kanunun 134 ncü maddesinin birinci fıkrası aşağıdaki şekilde değiştirilmiştir.
Vergi incelemesinden maksat, ödenmesi gereken vergilerin doğruluğunu araştırmak, tespit etmek ve sağlamaktır.
Madde 0023:
Aynı Kanunun 171 nci maddesinin 5 numaralı bendi aşağıdaki şekilde değiştirilmiştir.
5. Mükellefin hesap ve kayıtlarının yardımıyla üçüncü şahısların vergi karşısındaki durumlarını (emanet mahiyetindeki değerler dahil) kontrol etmek ve incelemek.
Madde 0024:
Aynı Kanunun 172 nci maddesinin 4 numaralı bendi ile son fıkrası aşağıdaki şekilde değiştirilmiştir.
4. Dernek ve vakıflara ait iktisadi işletmeler,
İktisadi kamu müesseseleriyle dernek ve vakıflara ait iktisadi işletmeler defter tutma bakımından tüccarların tabi oldukları hükümlere tabidirler.
Madde 0025:
Aynı Kanunun 173 ncü maddesinin birinci fıkrasının 3/b bendi aşağıdaki şekilde değiştirilmiştir.
b) Dernek ve vakıflara ait iktisadi işletmeler.
Madde 0026:
Aynı Kanunun 177 nci maddesi aşağıdaki şekilde değiştirilmiştir.
Madde 177: Birinci Sınıf Tüccarlar
Aşağıda yazılı tüccarlar, 1 nci sınıfa dahildirler:
(28 Şubat 1963 tarihli 205 sayılı Kanunun 12 nci maddesiyle değişen 1, 2, 3 No.lu bentler) Satın aldıkları malları olduğu gibi veya işledikten sonra satan ve yıllık alımlarının tutarı 6.000.000 lirayı veya satışlarının tutarı 6.600.000 lirayı aşanlar;
Birinci bentte yazılı olanların dışındaki işlerle uğraşıp da bir yıl içinde elde ettikleri gayri safi iş hasılatı 1.200.000 lirayı aşanlar;
1 ve 2 numaraları bentlerde yazılı işlerin birlikte yapılması halinde 2 numaralı bentte yazılı iş hasılatının beş katı ile yıllık satış tutarının toplamı 6.000.000 lirayı aşanlar;
Her türlü ticaret şirketleri (Adi şirketler iştigal nevileri yukardaki bentlerden hangisine giriyorsa o bent hükmüne tabidir.);
Kurumlar Vergisine tabi olan diğer tüzelkişiler (Bunlardan işlerinin icabı bilanço esasına göre defter tutmalarına imkan veya lüzum görülmeyenlerin, işletme hesabına göre defter tutmalarına Maliye Bakanlığınca müsaade edilir);
İhtiyari olarak bilanço esasına göre defter tutmayı tercih edenler.
Madde 0027:
Aynı Kanunun 182 nci maddesine aşağıdaki 4 numaralı bent eklenmiştir.
4. Günlük Kasa Defteri,
Madde 0028:
Aynı Kanuna 185 nci maddeyi takiben aşağıdaki Mükerrer 185 nci madde eklenmiştir.
MÜKERRER MADDE 185: Günlük Kasa Defteri
Günlük Kasa Defteri, işletmenin kasa ile ilgili muamelelerinin günü gününe yazıldığı defterdir.
Defterin bir tarafına: Bir önceki günden devredilen kasa mevcudu, o gün içinde tahsil edilen paralar ve günlük peşin satış tutarları;
Diğer tarafına: O gün içinde yapılan ödemeler, Müfredatlı olarak kaydedilir.
Perakende satışlarla sair hasılat, belgelerine dayanılarak deftere topluca yazılabilir.
Madde 0029:
Aynı Kanunun 193 ncü maddesi aşağıdaki şekilde değiştirilmiştir.
Madde 193: İstetme Hesabı Esasında Tutulacak Defterler
İşletme hesabı esasında aşağıdaki defterler tutulur:
İşletme hesabı defteri (işletme hesabını ihtiva eden);
Günlük perakende satış ve hasılat defteri.
Madde 0030:
Aynı Kanuna, 194 ncü maddeyi takiben aşağıdaki mükerrer 194 ncü madde eklenmiştir.
MÜKERRER MADDE 194: Günlük Perakende Satış ve Hasılat Defteri
İkinci sınıf tüccarlar, günlük perakende satışları ile hizmet karşılığı ve sair suretle alınan paraları kaydetmek üzere günlük perakende satış ve hasılat defteri tutmak zorundadırlar Bu deftere, günlük perakende satışlar ile sair işletme hasılatı günü gününe yazılır.
Perakende satışların günlük tutarı ile sair işletme hasılatı bu deftere, perakende satış fişleri, makinalı kasaların kayıt ruloları, giriş ve yolcu taşıma biletleri ve diğer belgelere dayanılarak topluca yazılabilir.
Madde 0031:
Aynı Kanunun 204 ncü maddesinin sonuna aşağıdaki fıkra eklenmiştir.
Bankalar ile mevduat faizi ödeyen bankerler yukarıda belirtilen defter kayıtlarında bu hususlara ilişkin bilgileri müfredatlı olarak göstermeye mecburdurlar.
Madde 0032:
Aynı Kanunun 219 ncu maddesi aşağıdaki şekilde değiştirilmiştir.
Madde 219: Kayıt Zamanı
Muameleler defterlere zamanında kaydedilir. Şöyleki:
Muamelelerin işin hacmine ve icabına uygun olarak muhasebenin intizam ve vuzuhunu bozmayacak bir zaman zarfında kaydedilmesi şarttır. Bu gibi kayıtların on günden fazla geciktirilmesi caiz değildir.
Kayıtlarını devamlı olarak muhasebe fişleri, primanota ve bordro gibi yetkili amirlerin imza ve parafını taşıyan mazbut vesikalara dayanarak yürüten müesseselerde, muamelelerin bunlara işlenmesi, deftere işlenmesi hükmündedir. Ancak bu kayıtlar, muamelelerin esas defterlere 45 günden daha geç intikal ettirilmesine cevaz vermez.
Günlük kasa; günlük perakende satış ve hasılat defterleri ile serbest meslek kazanç defterine muameleler günü gününe kaydedilir.
Madde 0033:
Aynı kanunun 220 nci maddesinin birinci fıkrasına aşağıdaki 9 ve 10 numaralı bentler eklenmiştir.
9. Günlük kasa defteri;
10. Günlük perakende satış hasılat defteri,
Madde 0034:
Aynı Kanunun 230 ncu maddesi aşağıdaki şekilde değiştirilmiştir.
Madde 230: Faturanın Şekli
Faturada en az aşağıdaki bilgiler bulunur:
Faturanın düzenlenme tarihi, seri ve sıra numarası;
Faturayı düzenleyenin adı, varsa ticaret unvanı, iş adresi, bağlı olduğu vergi dairesi ve hesap numarası;
Müşterinin adı, ticaret unvanı, adresi, varsa vergi dairesi ve hesap numarası;
Malın veya işin nevi, miktarı, fiyatı ve tutarı;
Satılan mallar, faturanın düzenlenmesinden önce teslim edilmişse malın teslim tarihi ve irsaliye numarası, (Malın faturanın düzenlenmesinden önce teslim edildiği veya bir mükellefin birden çok iş yerleri ile şubeleri arasında taşındığı veya satılmak üzere bir komisyoncuya veya diğer bir aracıya emtia gönderildiği hallerde, teslim edilen malların satıcı tarafından bir sevk irsaliyesine bağlanması şarttır. Bu bentte yazılı irsaliyeler hakkında, fiyat ve bedel ile ilgili bilgiler hariç olmak üzere, bu madde hükmü ile 231 nci madde hükmü uygulanır. İrsaliyelerde malın nereye ve kime gönderildiği ayrıca belirtilir. Ancak, satılan malın satıcı veya müşteri tarafından taşınması halinde de faturanın veya sevk irsaliyesinin taşıtta bulundurulması zorunludur. Faturanın bulunduğu hallerde ayrıca sevk irsaliyesi aranmaz.)
Madde 0035:
Aynı Kanunun 231 nci maddesi aşağıdaki şekilde değiştirilmiştir.
Madde 231: Fatura Nizamı
Faturanın düzenlenmesinde aşağıdaki kaidelere uyulur:
Faturalar sıra numarası dahilinde teselsül ettirilir. Aynı müessesenin muhtelif şube ve kısımlarında her biri aynı numara ile başlamak üzere ayrı ayrı fatura kullanıldığı takdirde bu faturalara şube ve kısımlarına göre şube veya kısmın isimlerinin yazılması veya özel işaretle seri tefriki yapılması mecburidir.
Faturalar mürekkeple, makine ile veya kopya kurşun kalemi ile doldurulur,
Faturalar en az bir asıl ve bir örnek olarak düzenlenir. Birden fazla örnek düzenlendiği takdirde her birine kaçıncı örnek olduğu işaret edilir.
Faturaların baş tarafında iş sahibinin veya namına imzaya mezun olanların imzası bulunur.
Fatura, malın teslim tarihinden itibaren azami on gün içinde düzenlenir.
Madde 0036:
Aynı Kanunun 233 ncü maddesinin 4 numaralı bendi aşağıdaki şekilde değiştirilmiş ve maddenin sonuna aşağıdaki iki fıkra eklenmiştir.
4. Giriş ve yolcu taşıma biletleri.
Perakende satış fişi ile giriş ve yolcu taşıma biletleri seri ve sıra numarası dahilinde teselsül ettirilir. Bu fiş ve biletler kopyalı iki nüsha olarak tanzim edilir ve bir nüshası müşteriye verilir.
İşletme vergisi mükellefleri tarafından tanzim edilen perakende satış belgeleri, perakende satış fişi yerine geçer.
Madde 0037:
Aynı Kanunun 234 ncü maddesinin sonuna aşağıdaki fıkra eklenmiştir.
Gider pusulaları, seri ve sıra numarası dahilinde teselsül ettirilir.
Madde 0038:
Aynı Kanunun 235 nci maddesinin 2 nci bendi aşağıdaki şekilde değiştirilmiş ve maddenin sonuna aşağıdaki fıkra eklenmiştir.
2. Malı satın alan tüccar veya çiftçinin soyadı, adı, unvanı ve adresi; Müstahsil makbuzları seri ve sıra numarası dahilinde teselsül ettirilir.
Madde 0039:
Aynı Kanunun 236 ncı maddesi aşağıdaki şekilde değiştirilmiştir.
Madde 236: Makbuz Mecburiyeti
Serbest meslek erbabı, mesleki faaliyetlerine ilişkin her türlü tahsilatı için iki nüsha serbest meslek makbuzu tanzim etmek ve bir nüshasını müşteriye vermek, müşteri de bu makbuzu istemek ve almak mecburiyetindedir.
Madde 0040:
Aynı Kanunun 237 nci maddesi aşağıdaki şekilde değiştirilmiştir.
Madde 237: Makbuz Muhteviyatı
Serbest meslek makbuzlarına:
Makbuzu verenin soyadı, adı veya unvanı, adresi, vergi dairesi ve hesap numarası;
Müşterinin soyadı, adı veya unvanı ve adresi;
Alınan paranın miktarı;
Paranın alındığı tarih;
Yazılır ve bu makbuzlar serbest meslek erbabı tarafından imzalanır.
Serbest meslek makbuzları seri ve sıra numarası dahilinde teselsül ettirilir.
Madde 0041:
Aynı Kanunun 240 ncı maddesi aşağıdaki şekilde değiştirilmiştir.
Madde 240: Taşıma ve Otel İşletmelerine Ait Belgeler
Taşıma işletmeleri ile otel, motel ve pansiyon gibi konaklama yerleri (götürü usulde vergiye tabi olanlar dahil) aşağıda yazılı belgeleri düzenlemek zorundadırlar.
Taşıma İrsaliyeleri: Ücret karşılığında eşya nakleden bütün gerçek ve tüzelkişiler naklettikleri eşya için, 209 ncu maddede yazılı bilgilerle, sürücünün ad ve soyadı ve aracın plaka numarasını ihtiva eden ve seri ve sıra numarası dahilinde teselsül eden irsaliye kullanmak zorundadırlar. Bu irsaliyenin bir nüshası eşyayı taşıttırana, bir nüshası eşyayı taşıyana aracın sürücüsüne veya kaptanına verilir ve bir nüshası da taşımayı yapan nezdinde saklanır. Bu bent hükmü nakliye komisyoncuları ile acenteleri de kapsar.
Yolcu listeleri: Şehirler arasında yapılan yolcu taşımalarında 233 ncü madde gereğince yolcu taşıma bileti kesmeye mecbur olan mükellefler, (T.C. Devlet Demiryolları hariç) taşıtların her seferi için müteselsil seri ve sıra numaralı ve oturma yerlerini planlı şekilde gösteren iki nüsha yolcu listesi düzenlerler ve bu listenin bir nüshasını sefer sonuna kadar taşıtta ve diğer nüshasını işyerinde bulundururlar. Yolcu taşıma biletlerinin komisyoncu veya acenteler tarafından kesilmesi halinde yolcu listeleri 3 nüsha olarak düzenlenir ve bir nüshası bu kimseler tarafından saklanır.
Yolcu listelerinde aşağıdaki bilgiler bulunur:
Yolcu listesini düzenleyen işletmenin adı veya unvanı ile adresi,
Taşıtı işleten mükellefin adı, soyadı varsa unvanı, adresi, vergi dairesi ve hesap numarası,
Taşıtın plaka numarası, sefer tarihi ve hareket saati,
Bilet numaraları işaretlenmek suretiyle yolcu sayısı ve toplam hasılat tutarı.
Günlük müşteri listeleri: Otel, motel ve pansiyon gibi konaklama yerleri, odalar, bölmeler ve yatak planlarına uygun olarak müteselsil seri ve sıra numaralı günlük müşteri listeleri düzenlerler ve işletmede bulundururlar.
Bu listelerde aşağıdaki bilgiler bulunur:
Mükellefin adı, soyadı, varsa unvanı ve adresi,
Oda numaraları yazılmak suretiyle müşterinin adı, soyadı ve oda ücreti,
Düzenleme tarihi.
Madde 0042:
Aynı Kanunun 247 nci maddesi aşağıdaki şekilde değiştirilmiştir.
Vergi Karnesi:
Madde 247: Karne Mecburiyeti:
Aşağıda yazılı olanlar vergi karnesi almaya mecburdurlar:
Vergi matrahları tamamen veya kısmen götürü usulde tespit olunanlar;
Gelir Vergisi Kanununa göre indirimden faydalanmak isteyenler;
Gelir Vergisi Kanununun 35 nci maddesinin (B) bendi uyarınca karne almak zorunda olanlar.
Durumu yukarıdaki şartların birden fazlasına girse bile, bir mükellef tek vergi karnesi alır.
Madde 0043:
Aynı Kanunun 255 nci maddesinin iki ve üçüncü fıkraları kaldırılmıştır.
Madde 0044:
Aynı Kanunun 257 nci maddesinin birinci fıkrası ile 4 numaralı bendi aşağıdaki şekilde değiştirilmiş ve maddeye aşağıdaki 5 numaralı bent eklenmiştir.
Vergi inceleme ve kontrolları ile gayrimenkullerin rayiç bedelinin tespiti sırasında, mükellefler aşağıda yazılı ödevleri yerine getirmeye mecburdurlar.
4. Bina ve arazinin rayiç bedelinin tespitinde değeri tespit edilecek bina ve araziyi, takdir komisyonuna gösterip gezdirmek, bu gibi gayrimenkullerin genel ahvaline, kullanılış tarzına ve kirada ise kiranın miktarına müteallik her türlü bilgileri vermek (Bu fıkrada yazılı mecburiyetler kiracılara da şamildir.);
5. İşletmede 134 ncü madde gereğince envanter yapılması halinde araç, gereç ve personeliyle bu işlemlerin intacına gerekli yardım ve kolaylığı göstermek.
Madde 0045:
Aynı Kanuna 257 nci maddeyi takiben aşağıdaki Mükerrer 257 nci madde eklenmiştir.
MÜKERRER MADDE 257: Yetki
Maliye Bakanlığı, Bu Kanuna göre tutulacak defter ve düzenlenecek belgeler ile bunlara ek olarak tutulması veya düzenlenmesini uygun gördüğü defter ve belgelerin mahiyeti, şekli ve ihtiva edeceği hususları belirlemeye ve bunlarda değişiklik yapmaya; bunlar için tasdik, muhafaza ve ibraz mecburiyeti koymaya ve kaldırmaya, gerektiğinde mühürlü otomatik kasa kullandırmaya yetkilidir.
Madde 0046:
Aynı Kanunun 261 nci maddesine 6 numaralı bendi takiben aşağıdaki 7 numaralı bent eklenmiş ve 7 numaralı bendin numarası 8 olarak değiştirilmiştir.
7. Rayiç bedel,
Madde 0047:
Aynı Kanuna 266 ncı maddeyi takiben aşağıdaki mükerrer 266 ncı madde eklenmiştir.
MÜKERRER MADDE 266: Rayiç Bedel
Rayiç bedel, bir iktisadi kıymetin değerleme günündeki normal alım satım değeridir.
Madde 0048:
Aynı Kanunun 268 nci maddesi aşağıdaki şekilde değiştirilmiştir.
Madde 268: Vergi Değeri
Vergi değeri, bina ve arazinin rayiç bedelidir. Bu bedel Emlak Vergisi Kanununun 29 ncu maddesi ile aynı maddede belirtilen tüzük hükümlerine uygun olarak tespit olunur.
Madde 0049:
Aynı Kanunun 270 nci maddesinin son fıkrası aşağıdaki şekilde değiştirilmiştir.
Noter, mahkeme, kıymet takdiri, komisyon ve tellaliye giderleri ile Emlak Alım ve Taşıt Alım Vergilerini maliyet bedeline ithal etmekte veya genel giderler arasında göstermekte mükellefler serbesttirler.
Madde 0050:
Aynı Kanunun 272 nci maddesinin birinci fıkrasından sonra gelen parantez içi hüküm aşağıdaki şekilde değiştirilmiştir.
(Bir geminin, iktisap tarihindeki süratini fazlalaştırmak, yolcu ve eşya yükleme ve barındırma tertibatını genişletmek veya değiştirmek suretiyle iktisadi kıymetini devamlı olarak artıran giderlerle bir motorlu kara nakil vasıtasının kasa veya motorunun yenisi ile değiştirilmesi veya alımında mevcut olmayan yeni bir tertibatın eklenmesi için yapılan giderler maliyet bedeline eklenmesi gereken giderlerdendir.)
Madde 0051:
Aynı Kanunun 275 nci maddesinin son fıkrası kaldırılmıştır.
Madde 0052:
Aynı Kanunun 297 nci maddesinin ikinci ve son fıkraları kaldırılmıştır.
Madde 0053:
Aynı Kanunun 298 nci maddesi aşağıdaki şekilde değiştirilmiştir.
Madde 298: Yetki
Bu bölümde yazılı emsal bedelleri ile alacak ve borçlar ve rayiç bedeller 72 nci maddede yazılı takdir komisyonları tarafından tespit olunur.
Madde 0054:
Aynı Kanunun 313 ncü maddesine aşağıdaki fıkra eklenmiştir.
Değeri 5.000 lirayı aşmayan peştemallıklar ile işletmede kullanılan ve değeri 5.000 lirayı aşmayan alet, edavat, mefruşat ve demirbaşlar amortismana tabi tutulmayarak doğrudan doğruya gider yazılabilir. İktisadi ve teknik bakımdan bütünlük arz edenlerde bu had topluca dikkate alınır.
Madde 0055:
Aynı Kanunun 323 ncü maddesi aşağıdaki şekilde değiştirilmiştir.
Madde 323.-
Ticari ve zirai kazancın elde edilmesi ve idame ettirilmesi ile ilgili olmak şartıyla;
Dava ve icra safhasında bulunan alacaklar;
Yapılan protestoya veya yazı ile bir defadan fazla istenilmesine rağmen borçlu tarafından ödenmemiş bulunan dava ve icra takibine değmeyecek derecede küçük alacaklar;
Şüpheli alacak sayılır.
Yukarıda yazılı şüpheli alacaklar için değerleme gününün tasarruf değerine göre pasifte karşılık ayrılabilir.
Bu karşılığın hangi alacaklara ait olduğu karşılık hesabında gösterilir. Teminatlı alacaklarda bu karşılık teminattan geri kalan miktara inhisar eder.
Şüpheli alacakların sonradan tahsil edilen miktarları tahsil edildikleri dönemde kar-zarar hesabına intikal ettirilir.
Madde 0056:
Aynı Kanunun 328 nci maddesinin birinci ve dördüncü fıkraları aşağıdaki şekilde değiştirilmiştir.
Amortismana tabi iktisadi kıymetlerin satılması halinde alınan bedel ile bunların envanter defterinde kayıtlı değerleri arasındaki fark kar ve zarar hesabına geçirilir. İşletme hesabı esnasında defter tutan mükelleflerle serbest meslek kazanç defteri tutan mükellefler bu farkı defterlerinde hasılat veya gider kaydederler.
Şu kadarki, satılan iktisadi kıymetlerin yenilenmesi, işin mahiyetine göre zaruri bulunur veya bu hususta işletmeyi idare edenlerce karar verilmiş ve teşebbüse geçilmiş olursa bu takdirde, satıştan tahassül eden kar, yenileme giderlerini karşılamak üzere, pasifte geçici bir hesapta azami üç yıl süre ile tutulabilir. Her ne sebeple olursa olsun bu süre içinde kullanılmamış olan karlar üçüncü yılın vergi matrahına eklenir. Üç yıldan önce işin terki, devri veya işletmenin tasfiyesi halinde bu karlar o yılın matrahına eklenir.
Madde 0057:
Aynı Kanunun 329 ncu maddesinin sonuna aşağıdaki fıkralar eklenmiştir.
Üç yıldan önce işin terki, devri veya işletmenin tasfiyesi halinde bu tazminat fazlası, o yılın matrahına eklenir.
Yukarıdaki esaslar dahilinde yeni değerlerin iktisabında kullanılan tazminat fazlası, yeni değerler üzerinden bu Kanun hükümlerine göre ayrılacak amortismanlara mahsup edilir. Bu mahsup tamamlandıktan sonra itfa edilmemiş olarak kalan değerlerin amortismanına devam olunur.
Madde 0058:
Aynı Kanunun 331 nci maddesi aşağıdaki şekilde değiştirilmiştir.
Madde 331: Cezalar
Vergi kanunları hükümlerine aykırı hareket edenler, bu kitapta yazılı vergi cezaları (kaçakçılık, ağır kusur, kusur ve usulsüzlük cezaları) ve diğer cezalar ile cezalandırılırlar.
Madde 0059:
Aynı Kanunun 333 ncü maddesinin sonuna aşağıdaki fıkra eklenmiştir.
Bu Kanunun 344 (1-6 numaralı bentlerine giren fiiller) ile 358 ve 361 nci maddelerinde yazılı fiillerin işlenmesi halinde bu fiiller için 359, 360 ve 361 nci maddelerinde öngörülen cezalar tüzelkişilerin kanuni temsilcileri adına hükmolunur.
Madde 0060:
Aynı Kanunun 334 ncü maddesi aşağıdaki şekilde değiştirilmiştir.
Madde 334: Damga Vergisi ve Damga Resminde Sorumluluk
Damga Vergisi ve Damga Resmi uygulamalarında gerek nispi, gerek maktu vergi ve resimlerle ilgili cezadan sorumlu olanlar birden fazla olduğu taktirde, yekdiğerine müracaat hakları mahfuz kalmak üzere, müteselsilen sorumlu tutulurlar.
Madde 0061:
Aynı Kanunun 335 nci maddesi aşağıdaki şekilde değiştirilmiştir.
Tek Fiil ile Çeşitli Suç İşlenmesi:
Madde 335: a) Muhtelif Vergi Ziyanına Sebebiyet Verilmesi:
Kaçakçılık, ağır kusur veya kusurda cezayı istilzam eden tek bir fiil ile başka neviden birkaç vergi ziyaa uğramış olursa her vergi bakımından ayrı ayrı ceza kesilir.
Madde 0062:
Aynı Kanunun 336 ncı maddesi aşağıdaki şekilde değiştirilmiştir.
Madde 336: b) Muhtelif Cezayı İstilzam Etmesi:
Cezayı istilzam eden tek bir fiil ile kaçakçılık ve usulsüzlük veya ağır kusur ve usulsüzlük veyahut kusur ile usulsüzlük birlikte işlenmiş olursa bunlara ait cezalardan sadece miktar itibariyle en ağırı kesilir.
Usulsüzlük cezası kesilen bir fiil ile vergi ziyaına da sebebiyet verildiği sonradan anlaşıldığı takdirde, evvelce usulsüzlük cezası kesilmiş olması, bu cezanın ziyaa uğratılan vergiden dolayı kesilmesi gereken kaçakçılık, ağır kusur veya kusur cezası ile mukayesesine ve noksan kesilen cezanın ikmaline mani değildir.
Madde 0063:
Aynı Kanunun 337 nci maddesinin birinci fıkrası aşağıdaki şekilde değiştirilmiştir.
Ayrı ayrı yapılmış olan kaçakçılık, ağır kusur, kusur veya usulsüzlükten dolayı ayrı ayrı ceza kesilir. Şu kadarki, 352 nci maddede yazılı usulsüzlüklerden, aynı takvim yılı içinde aynı neviden birden fazla yapıldığı taktirde birden fazlasının herbiri için, birincisine ait cezanın dörtte biri kesilir.
Madde 0064:
Aynı Kanunun 338 nci maddesi aşağıdaki şekilde değiştirilmiştir.
Madde 338: İştirak
Ayrı ayrı maddi menfaat gözetmek şartıyla birden fazla kişi kaçakçılık yaptıkları veya kaçakçılığa teşebbüs sayılan fiilleri irtikap ettikleri veya doğrudan doğruya beraber işlemiş oldukları takdirde her biri hakkında, iştirak ettikleri suçlar için bu Kanunda yazılı cezalar uygulanır.
Madde 0065:
Aynı Kanunun 339 ncu maddesi aşağıdaki şekilde değiştirilmiştir.
Madde 339: Tekerrür
Kaçakçılık, ağır kusur, kusur veya usulsüzlükten dolayı ceza kesilen ve cezası da kesinleşen bir kimse aynı neviden bir fiili cezanın kesinleştiği tarihi takibeden yılın başından başlamak üzere kaçakçılık, ağır kusur ve kusurda beş, usulsüzlükte iki yıl zarfında tekrar işlerse cezası kaçakçılıkta yarısı, ağır kusur ve kusurda üçte biri, usulsüzlükte dörtte biri nispetinde artırılır.
Madde 0066:
Aynı Kanunun 340 ncı maddesinin birinci fıkrası aşağıdaki şekilde değiştirilmiştir.
Bu Kanunda yazılı kaçakçılık, ağır kusur ve usulsüzlük cezaları ile Türk Ceza Kanununda ve diğer Kanunlarda yazılı cezalar; içtima ve tekerrür hükümleri bakımından birleştirilemez.
Madde 0067:
Aynı Kanunun 343 ncü maddesi aşağıdaki şekilde değiştirilmiştir.
Madde 343: En Az Ceza Haddi
Damga vergisi ve damga resmi dolayısiyle kesilecek vergi cezaları, vergi ve resme tabi her varaka, senet ve ilan için on liradan az olmaz. Diğer vergilerde her vergi için yüz liraya baliğ olmayan cezalar kesilmez.
Madde 0068:
Aynı Kanunun 344 ncü maddesi aşağıdaki şekilde değiştirilmiştir.
Madde 344: Kaçakçılığın Tarifi
Kaçakçılık, mükellef veya sorumlu tarafından aşağıdaki hallerden birisiyle vergi ziyaına sebebiyet verilmesidir.
Vergi kanunlarına göre tutulması mecburi olan defterlere kaydı gereken hususları, vergi matrahının azalmasını tevlit edecek tarzda tamamen veya kısmen diğer defter veya kağıtlara kaydetmek;
Sahte veya muhteviyatı itibariyle yanıltıcı vesikalar tanzim etmek veya bunları bilerek kullanmak;
Vesikaları tahrif etmek, asıllarına uygun olmayan vesika ve suretler tanzim etmek veya tahrif edilmiş vesikalarla asıllarına uygun olmayarak tanzim edilmiş vesika ve suretleri bilerek kullanmak;
Vergi kanunlarına göre tutulması mecburi olan defter kayıtlarını tahrif etmek veya bu defterlerde mevhum adları hesap açmak veyahut her türlü hesap ve muhasebe hileleri yapmak;
Vergi kanunlarına göre tutulması mecburi olan defterlerin sahifelerini yok ederek yerlerine başka yapraklar koymak veya hiç yaprak koymamak;
Vergi kanunlarına göre tutulması ve muhafazası mecburi olan defter veya vesikaları yok etmek veya gizlemek (mevcudiyetleri noterlik tastik kayıtları veya sair suretlerle sabit olduğu halde vergi incelemesine yetkili kimselere inceleme sırasında defter ve vesikaların ibraz edilmemesi gizleme demektir.);
Beyan esasına dayanan mükellefiyetlerde beyanname verme süresi ve ek süre geçtiği halde, ticari, zirai veya mesleki kazanç sahiplerinin kazançları ile ilgili faaliyetlerinin vergi dairesinin ıttılaı dışında bırakılması;
Beyan üzerinden alınan vergilerle ilgili olup, yıllık olarak verilmesi gereken beyannamelerde (münferit ve özel beyannameler dahil) toplamı 150.000 diğer beyannamelerde toplamı 30.000 liradan az olmamak üzere, beyannamede yazılı vergi matrahının % 10 unu geçen bir miktarın noksan bildirilmesi.
(Beyanname dışında ayrıca bir tetkike ihtiyaç göstermeksizin beyannamede yazılı bilgilere dayanılarak vergi dairesince tespiti mümkün olan noksan bildirmeler bu hükümden hariçtir);
30 ncu maddede yazılı sebeplerle re sen takdir olunan ve yukarda yazılı hadleri aşan matrah veya matrah farkları da noksan beyan hükmündedir. Anılan maddenin 1 ve 2 nci bentlerinde yazılı sebeplerle yapılan re sen takdirlerde bu hükmün uygulanması için, takdir edilen matrahın yıllık beyannamelerde 150.000 diğerlerinde 30.000 lirayı geçmesi yeterlidir.
Vergi matrahının para birimi dışındaki, diğer birimlere göre tespiti halinde mezkur hadlerin tayininde bu Kanunun değerleme hükümlerine göre bulunacak tutarlar esas alınır.
Yukarıdaki haller dışında kasten vergi ziyaına sebep olunması.
Bu maddenin 1-6 numaralı bentlerinde belirtilen hallerde, 8 numaralı bentte yer alan had ve miktarlar aranmaz.
Madde 0069:
Aynı Kanunun 345 nci maddesi aşağıdaki şekilde değiştirilmiştir.
Madde 345: Kaçakçılıkta Ceza
Kaçakçılık yapan mükelleflere veya sorumlulara, kaçırdıkları verginin üç katı tutarında vergi cezası kesilir.
Şu kadar ki, kesilen ceza (Veraset ve İntikal Vergisi hariç)
Birinci sınıf tüccarlarla serbest meslek erbabı için (Kazançları götürü olarak tespit edilen serbest meslek erbabı hariç işletme esasında defter tutmasına müsaade edilen kurumlar dahil) 50.000
ikinci sınıf tüccarlar için 20.000
1 ve 2 numaralı bentler dışında kalan mükellefler ve sorumlular için 10.000 liradan az olamaz.
Madde 0070:
Aynı Kanun 346 ncı maddesi aşağıdaki şekilde değiştirilmiştir.
Madde 346: Teşvik
Bir mükellefi veya vergi sorumlusunu kaçakçılık yapmaya azmettirenlere işlenen fiiller için mükellefe veya sorumluya uygulanacak ceza aynen uygulanır.
Madde 0071:
Aynı Kanunun 347 nci maddesi aşağıdaki şekilde değiştirilmiştir.
Madde 347: Yardım
Kaçakçılık olduğunu bildiği bir fiilin işlenip tamamlanmasını fiili ile kolaylaştıranlara, bundan ayrı bir menfaat gözetmediği takdirde, bu fiiller için kanunda belli edilen cezaların dörtte biri kesilir veya hükmedilir.
Aynı yardımı 344 ncü maddenin 1-6 ncı bentlerinde yazılı fiillerin işlenip tamamlanması için yapanlara bu fiiller için tayin olunan cezanın yarısı hükmolunur.
371 nci maddedeki pişmanlık şartlarına uygun olarak keyfiyetten ilgili makamları haberdar edenlere ceza kesilmez.
Madde 0072:
Aynı Kanunun Dördüncü Kitabının ikinci Kısmının İkinci bölümünün başlığı, Ağır Kusur ve Kusur olarak değiştirilmiş ve 348 nci maddeden önce gelmek üzere aşağıdaki mükerrer 347 nci madde eklenmiştir.
MÜKERRER MADDE 347: Ağır Kusurun Tarifi
Ağır kusur, mükellef veya sorumlu tarafından aşağıdaki hallerden birisiyle vergi ziyaına sebebiyet verilmesidir.
Beyan üzerinden alınan vergilerle ilgili olup, yıllık olarak verilmesi gereken beyannamelerde (münferit ve özel beyannameler dahil) toplamı 50.000 diğer beyannamelerde toplamı 10.000 liradan az olmamak üzere beyannamede yazılı vergi matrahının % 10 unu geçen bir miktarın noksan bildirilmesi (Beyanname dışında ayrıca bir tetkike ihtiyaç göstermeksizin beyannamede yazılı bilgilere dayanılarak vergi dairesince tespiti mümkün olan noksan bildirimler bu hükümden hariçtir.);
30 ncu maddede yazılı sebeplerle verginin resen tarhı halinde, yukarıdaki hadleri aşan matrah veya matrah farkları da noksan beyan hükmündedir. Mezkur maddenin 1 ve 2 nci bentlerinde yazılı sebeplerle yapılan resen takdirlerde, bu hükmün uygulanması için, takdir edilen matrahın yıllık beyannamelerde 50.000 diğerlerinde 10.000 lirayı aşması yeterlidir.
Vergi matrahının para birimi dışındaki diğer birimlere göre tespiti halinde mezkur hadlerin tayininde bu Kanunun değerleme hükümlerine göre bulunacak tutarları esas alınır.
Vergilendirme dönemi ve tarh zamanı geçtiği halde götürü ticaret ve götürü serbest meslek erbabının kazançları ile ilgili faaliyetlerinin vergi dairesinin ıttılaı dışında bırakılması;
Beyanname verme süresi ve ek süre geçtiği halde götürü gider usulüne tabi çiftçilerin zirai faaliyetlerinin vergi dairesinin ıttılaı dışında bırakılması;
Beyanname verme süresi ve ek süre geçtiği halde ücret, gayrimenkul sermaye iradı, menkul sermaye iradı ile sair kazanç ve iratların vergi dairesinin ıttılaı dışında bırakılması;
Ticari, zirai ve mesleki kazanç sahiplerinin, faaliyetlerini vergi dairesine bildirmekle beraber, beyanname verme süresi ve ek süre geçtiği halde beyanname vermemeleri;
Emlak Alım Vergisi ve Gayrimenkul Kıymet Artışı Vergisi beyannamelerinin kanuni ve ek süreleri içinde verilmemiş olması.
Madde 0073:
Aynı Kanunun 348 nci maddesi aşağıdaki şekilde değiştirilmiştir.
Madde 348: Kusur, kaçakçılık ve ağır kusur sayılan haller dışında herhangi bir suretle vergi ziyaına sebebiyet verilmesidir.
Madde 0074:
Aynı Kanunun 349 ncu maddesi aşağıdaki şekilde değiştirilmiştir.
Madde 349: Ağır Kusurda Ceza
Ağır kusur işleyen mükelleflere veya sorumlulara ziyaa uğrattıkları verginin bir katı tutarında vergi cezası kesilir.
Madde 0075:
Aynı Kanuna 349 ncu maddeyi takiben aşağıdaki mükerrer 349 ncu madde eklenmiştir.
MÜKERRER MADDE 349: Kusurda Ceza
Kusur işleyen mükelleflere veya sorumlulara ziyaa uğrattıkları verginin % 50 si tutarında vergi cezası kesilir.
Madde 0076:
Aynı Kanunun 352 nci maddesi aşağıdaki şekilde değiştirilmiştir.
Madde 352: Usulsüzlük Dereceleri ve Cezaları
Usulsüzlükler, aşağıda yazılı derecelere ve bu kanuna bağlı cetvele göre cezalandırılır. Usulsüzlük fiili re sen takdiri gerektirirse, bağlı cetvelde yazılı cezalar iki kat olarak kesilir.
I nci derece usulsüzlükler:
Vergi beyannamelerinin verilmemiş olması (342 nci maddede yazılı sürelerden sonra verilmiş olan beyannameler hiç verilmemiş sayılır)
Bu kanuna göre tutulması mecburi olan defterlerden herhangi birinin tutulmamış olması;
Defter kayıtlarının ve bunlarla ilgili vesikaların doğru bir vergi incelemesi yapılmasına imkan vermeyecek derecede noksan, usulsüz veya karışık olması;
Bu kanuna göre tutulması mecburi defterlerin ve kanunen muhafazası mecburi vesikalarla evrakın yetkili memurlar tarafından istenildiği halde ibraz edilmemesi;
Çiftçiler tarafından 245 nci madde hükmüne göre muhtar ve ihtiyar heyetlerince yapılan davete müddetinde icabet edilmemesi;
Bu kanunun kayıt nizamına ait hükümlerine (Madde 215-219) uyulmamış olması (Her incelemede inceleme tarihine kadar aynı takvim yılı için tespit edilen usulsüzlükler tek fiil sayılır);
İşe başlamanın zamanında bildirilmemesi;
Tasdiki mecburi olan defterlerden herhangi birinin tasdik muamelesinin yaptırılmamış olması (Kanuni sürenin sonundan başlayarak 1 ay geçtikten sonra tasdik ettirilenler, tasdik ettirilmemiş sayılır.);
Götürü matrahlar üzerinden salınan Gelir Vergisinde, tarh zamanı geçtiği halde verginin tarh ettirilmemiş olması;
Yıllık beyannamede servet bildiriminde bulunulmaması.
II nci derece usulsüzlükler
Vergi beyannamelerinin süresinin sonundan başlayarak 342 nci maddede yazılı süreler içinde verilmiş olması (Emlak Vergisinde beyannamenin bu kanunun 27 nci maddesinde yazılı ek süre içinde verilmiş olması);
Ekim ve sayım beyanlarının süresi içinde veya kanunda istenilen bilgileri ihtiva edecek doğru bir şekilde yapılmaması;
Yıllık beyannamede hiç gider bildiriminde bulunulmaması veya gider unsurlarından bir kısmının bildirilmemesi;
Bu kanunda yazılı bildirmelerin zamanında yapılmaması (İşe başlamayı bildirmek hariç);
Vergi karnesinin süresinin sonundan başlayarak 15 gün geçtiği halde alınmamış olması;
Tasdiki mecburi olan defterlerden herhangi birinin tasdik muamelesinin, süresinin sonundan başlayarak bir ay içinde yaptırılmış olması;
Vergi beyannameleri, bildirimler, evrak ve vesikaların kanunun belli şekil ve muhteviyatına ve eklerine ait hükümlerine uyulmamış olması;
Hesap veya muamelelerin doğruluk veya açıklığını bozmamak şartıyla bazı evrak ve vesikaların bulunmaması veya ibraz edilmemesi.
Madde 0077:
Aynı Kanunun 353 ncü maddesi aşağıdaki şekilde değiştirilmiştir.
Özel Usulsüzlükler ve Cezaları:
Madde 353: Fatura ve Benzeri Evrak Vermeyen ve Almayanların Cezası
232, 234, 235 ve 236 ncı maddeler gereğince verilmesi ve alınması icabeden fatura, gider pusulası ve müstahsil makbuzu ile serbest meslek makbuzunu vermeyen ve almayanlardan her birine, her fatura, gider pusulası, müstahsil makbuzu ve serbest meslek makbuzu için beş-yüz liradan (Çiftçilerde elli liradan) aşağı olmamak üzere bu vesikalara yazılması gereken meblağın yüzde üçü (Çiftçiler için yüzde biri) nispetinde usulsüzlük cezası kesilir.
Bir takvim yılı içinde tespit olunan yukarda yazılı usulsüzlüklerin hepsi için kesilecek cezaların toplamı ellibin lirayı aşamaz.
Bu Kanuna göre 233 ncü maddede yazılı perakende satış vesikaları ile taşıma irsaliyesi, sevk irsaliyesi, yolcu listesi ve müşteri listesi kullanmak mecburiyetinde olanların yukarıda yazılı belgeleri kullanmadıklarının, irsaliye ve yolcu listesini ayrıca taşıtta bulundurmadıklarının tespiti halinde, kullanmadıkları veya bulundurmadıkları her bir belge için 5.000 lira özel usulsüzlük cezası kesilir.
Günlük kasa defteri, günlük perakende satış ve hasılat defteri ve serbest meslek kazanç defterinin işyerinde bulundurulmaması veya bu defterlere yazılması gereken işlemlerin günü gününe deftere kayıt edilmemesi veya incelemeye yetkili olanlara istendiğinde ibraz edilmemesi halinde her bir tespit için 2.500 lira özel usulsüzlük cezası kesilir.
Bu Kanunun 5 nci maddesinde yazılı esaslara göre levha asmayan mükelleflere her tespitte 5.000 lira özel usulsüzlük cezası kesilir.
Bu maddede yazılı usulsüzlükler sonucunda vergi ziyaı da meydana geldiği takdirde bu ziyaın gerektirdiği vergi cezaları ayrıca kesilir ve bu cezalar hakkında 336 ncı madde hükmü uygulanmaz.
Madde 0078:
Aynı Kanunun 354 ncü maddesi kaldırılmıştır.
Madde 0079:
Aynı Kanunun 355 nci maddesi aşağıdaki şekilde değiştirilmiştir.
Madde 355: c) Damga Vergisinde:
Damga Vergisi mevzuuna giren kağıtlar ve ilanlara yapıştırılan pullar, Damga Vergisi Kanununun belli ettiği şekilde iptal edilmemişse, iptal edilmemiş olan pulların kıymeti üzerinden maktu vergilerde yüzde 50, nispi vergilerde yüzde 10 vergi cezası kesilir. Bu hüküm, resmi daireler, noterler, bankalar ve anonim şirketlerle 3659 sayılı Kanuna tabi kurumlara ve derneklere ibraz edilen veya gönderilen kağıt ve ilanların iptal edilmemiş pulları hakkında uygulanamaz.
Damga Vergisi ilgili Vergi Kanununda belli edildiği şekilde ifa edilmeyen hallerde maktu vergilerde verginin yüzde 50 si ve nispi vergilerde yüzde 10 u nispetinde usulsüzlük cezası alınır.
Madde 0080:
Aynı Kanuna 355 nci maddeyi takiben aşağıdaki Mükerrer 355 nci madde eklenmiştir.
MÜKERRER MADDE 355: d) Bilgi Vermekten Çekinenler ile 257 nci Madde Hükmüne Uymayanlar İçin:
Bu Kanunun 86, 148 ve 257 nci maddeleriyle 150 nci maddesinin 4 numaralı bendi hükümlerine çekinme sebebi olmaksızın riayet etmeyenlerde (Kamu İdare ve Müesseseleri hariç):
Birinci sınıf tüccarlar ve bilanço esasına göre defter tutan çiftçiler ile serbest meslek erbabı (Götürü usulde vergilendirilenler hariç) hakkında 30.000 lira,
İkinci sınıf tüccarlar ile zirai işletme hesabı esasına göre defter tutan çiftçiler hakkında 15.000 lira,
Yukarıdaki bentlerde yazılı bulunanlar dışında kalanlar hakkında 10.000 lira,
Özel usulsüzlük cezası kesilir.
Bu hükmün uygulanması için 148 nci madde gereğince bilgi istenilirken yapılacak tebliğlerde bilginin verilmesi için tayin olunan süre ile süresinde cevap verilmediği veya eksik veya yanıltıcı bilgi verildiği takdirde haklarında kanunun ceza hükümlerinin uygulanması cihetine gidileceğinin ilgililere yazılı olarak bildirilmesi şarttır.
Madde 0081:
Aynı Kanunun 357 nci maddesi kaldırılmıştır.
Madde 0082:
Aynı Kanunun 358 nci maddesi aşağıdaki şekilde değiştirilmiştir.
Madde 358: Kaçakçılığa Teşebbüs
344 ncü maddenin 1-6 numaralı bendlerinde yazılı fiilleri veya bir hesap dönemi içinde ayrı tarihlerde en az iki defa fatura, taşıma irsaliyesi, sevk irsaliyesi, müstahsil makbuzu, gider pusulası veya serbest meslek makbuzu düzenleme fiilleri, verginin tarhı için kanunda belli edilen sürenin girmesinden önce meydana çıkarılanlar ile vergi daireleri veya incelemesi yapanlarca vaki yazılı talebe rağmen servet beyanında bulunmayanlar, bu fiillerin vergi ziyaını mucip olup olmayacağına bakılmadan kaçakçılığa teşebbüs etmiş sayılırlar.
Bu maddenin uygulanmasında 5 nci maddede yazılı esaslara göre levha asma mecburiyetine bir hesap dönemi içinde üç defa uymadıkları tespit edilenler kaçakçılığa teşebbüs etmiş addolunur. Şu kadarki bu fıkra hükmünün uygulanabilmesi için ikinci tespit tarihinden itibaren asgari 15 gün geçmiş olması gerekir.
Madde 0083:
Aynı Kanunun 359 ncu maddesi aşağıdaki şekilde değiştirilmiştir.
Madde 359: Kaçakçılıkta Hapis ve Meslekten Men Cezası
344 ncü maddenin 1-6 ncı bentlerinde yazılı fiilleri işleyenler hakkında 345 nci maddede yazılı vergi cezalarından ayrı olarak 3 aydan 3 yıla kadar hapis cezası ile bu kadar müddet ticaret, sanat ve meslek icrasından mahrumiyete hükmolunur.
Ayrıca masraf hükümlüden sonradan tahsil edilmek üzere keyfiyetin gazete çıkan yerlerde gazete ile, çıkmayan yerlerde mutad vasıtalarla ilan edilmesine de hükmolunur.
Madde 0084:
Aynı Kanunun 360 ncı maddesi aşağıdaki şekilde değiştirilmiştir.
Madde 360: Kaçakçılığa Teşebbüsün Cezası
Hareketleri 358 nci maddeye uyanlar hakkında bir aydan bir yıla kadar hapis cezası ve bu kadar müddet ticaret, sanat ve meslek icrasından mahrumiyete hükmolunur. Ayrıca masraf hükümlüden sonradan tahsil edilmek üzere keyfiyetin gazete çıkan yerlerde gazete ile, çıkmayan yerlerde mutad vasıtalarla ilan edilmesine de hükmolunur.
Madde 0085:
Aynı Kanunun 361 nci maddesi aşağıdaki şekilde değiştirilmiştir.
Madde 361: Bilgi Vermekten Çekinenler ile 257 nci Madde Hükmüne Uymayanlar
148, 257 nci maddelerle, 150 nci maddenin 4 numaralı bendinde yazılı mecburiyetlerin, özel usulsüzlük cezası kesilmesine rağmen yine yerine getirilmemesi halinde, yetkili mercilerce yeniden süre belli edilerek bu mecburiyetlerin yerine getirilmesi kendilerine tebliğ olunur.
Yeniden belli edilen süre içinde bu mecburiyetleri yerine getirmeyenler hakkında bir aydan üç aya kadar hapis cezası hükmedilir.
Yetkili makam ve memurlar tarafından kamu idare ve müesseselerinden 148 ve 149 ncu maddeler gereğince istenilen bilgileri çekinme sebebi olmaksızın vermeyenler ile 150 nci maddenin 1-3 numaralı bentlerinde yazılı olanlardan bahsi geçen maddedeki bildirme mecburiyetini yerine getirmeyenlere 2.500 liraya kadar para cezası hükmolunur.
Bu maddenin uygulanmasında 367 nci maddede gösterilen usule uyulur.
Madde 0086:
Aynı Kanunun 367 nci maddesinin madde başlığı ve madde metni aşağıdaki şekilde değiştirilmiştir.
Madde 367: Bazı Kaçakçılık Suçlarının Cezalandırılmasında Usul
Yaptıkları inceleme sırasında 344 ncü maddenin 1-6 numaralı bentlerinde yazılı suçları veya bu suçlara teşebbüsü tespit edilen Maliye Müfettişleri, Hesap Uzmanları ile bunların Muavinleri ve Gelirler Kontrolörleri tarafından doğrudan doğruya ve vergi incelemesine yetkili olan diğer memurlar tarafından ilgili vergi dairesinin bağlı bulunduğu defterdarlığın mütalaasıyla, keyfiyetin yetkili Cumhuriyet Savcılığına bildirilmesi mecburidir.
Yukarıda belirtilen kaçakçılık suçunun işlendiğine sair suretlerle ıttıla hasıl eden Cumhuriyet Savcılığı hemen ilgili vergi dairesini haberdar ederek inceleme yapılmasını talebeden
Amme davasının açılması, inceleme neticesinin Cumhuriyet Savcılığına bildirilmesine talik olunur.
359 ve 360 ncı maddelerde uygulanan hapis cezası ile ticaret, sanat ve meslek icrasından mahrumiyet cezaları, kaçakçılık, ağır kusur, kusur veya usulsüzlük cezalarının ayrıca uygulanmasına mani değildir.
Ceza mahkemesinden sadır olacak kararlar, bu Kanunun dördüncü kitabının ikinci kısmının 1-3 ncü bölümlerinde yazılı vergi cezalarını uygulayacak makam ve merciler muamele ve kararlarına müessir olmadığı gibi bu makam ve mercilerce ittihaz edilecek kararlar da ceza yargıcını bağlamaz.
Madde 0087:
Aynı Kanunun 368 nci maddesinin 2 numaralı bendi aşağıdaki şekilde değiştirilmiştir.
2. Cezaya itiraz edilmişse, itiraz Komisyonu kararı üzerine vergi dairesince düzenlenecek ihbarnamenin ilgiliye tebliğ tarihinden;
Başlanarak bir ay içinde ödenir.
Madde 0088:
Aynı Kanunun 369 ncu maddesinin birinci fıkrası ile 1 numaralı bendi aşağıdaki şekilde değiştirilmiştir.
Aşağıda yazılı hallerde vergi cezası kesilmez:
1. Yetkili makamların mükellefin kendisine yazı ile yanlış izahat vermiş olmaları;
Madde 0089:
Aynı Kanunun 370 nci maddesi kaldırılmıştır.
Madde 0090:
Aynı Kanunun 371 nci maddesinin birinci ve son fıkraları aşağıdaki şekilde değiştirilmiş ve maddenin sonuna aşağıdaki fıkra eklenmiştir.
Beyana dayanan vergilerde kaçakçılık (338, 346 ve 347 nci maddelerde yazılı şekilde yapılanlar dahil) ağır kusur ve kusur mahiyetindeki kanuna aykırı hareketlerini ilgili makamlara kendiliğinden dilekçe ile haber veren mükelleflere aşağıda yazılı kayıt ve şartlarla kaçakçılık, ağır kusur ve kusur cezaları kesilmez.
Yukarıdaki şartların yerine getirilmesi halinde kaçakçılık ve kaçakçılığa teşebbüs fiillerini işleyenler hakkında 338, 346 ve 347 nci madde hükümleri uygulanmaz.
Bu madde hükmü Emlak Vergisinde uygulanmaz.
Madde 0091:
Aynı Kanunun 374 ncü maddesinin birinci fıkrasının 1 numaralı bendi aşağıdaki şekilde değiştirilmiştir.
1. Cezanın bağlı olduğu vergi alacağının doğduğu takvim yılını takibeden yılın birinci gününden başlayarak kusur, ağır kusur ve kaçakçılık ile 353 ncü ve mükerrer 355 nci maddeler uyarınca kesilecek usulsüzlük cezalarında 5 yıl (114 ncü maddenin ikinci fıkrası hükmü ceza zamanaşımı için de geçerlidir.);
Madde 0092:
Aynı Kanunun 376 ncı maddesi aşağıdaki şekilde değiştirilmiştir.
Madde 376: Kaçakçılık, Ağır Kusur, Kusur ve Usulsüzlük Cezalarında İndirme
Resen veya ikmalen tarh edilen vergi veya vergi farkını ve aşağıda gösterilen indirimlerden artakalan kaçakçılık, ağır kusur, kusur ve usulsüzlük (Özel usulsüzlükler hariç) cezalarını mükellef veya vergi sorumlusu itiraz süresi içinde ilgili vergi dairesine müracaatla vadesinde veya 6183 sayılı Kanunda zikredilen neviden teminat göstererek vadenin bitmesinden itibaren üç ay içinde ödeyeceğini bildirirse:
Kaçakçılık, ağır kusur veya kusur dolayısıyla kesilen cezanın birinci defada üçte ikisi;
Müteakiben kesilen cezaların üçte biri;
Usulsüzlük cezasının üçte biri;,
indirilir.
Mükellef veya sorumlu ödeyeceğini bildirdiği vergi ve vergi cezası farkını yukarıda yazılı süre içinde ödemez veya itiraz ederse bu madde hükmünden faydalandırılmaz.
Yukarıdaki hükümler vergi aslına tabi olmaksızın kesilen usulsüzlük cezaları hakkında da uygulanır.
Madde 0093:
Aynı Kanuna 376 ncı maddeden sonra 205 sayılı Kanunla eklenen bölümün Ek 3 ncü maddesinin sonuna aşağıdaki fıkra eklenmiştir.
Maliye Bakanlığı, mahalli komisyonlara verilen yetki sınırlarını aşan her türlü vergi ve cezada uzlaşmak üzere, merkezi uzlaşma komisyonları kurmaya yetkilidir. Bu komisyonların başkan ve üyelerinin seçilmesi ile çalışma şartlarına ait esaslar Maliye Bakanlığınca tespit edilir.
Madde 0094:
Aynı Kanunun 389 ncu maddesinin birinci fıkrası aşağıdaki şekilde değiştirilmiştir.
İtiraz, tarh edilen verginin ihtilaflı kısmının tahsilini durdurur. Ancak, ihtirazi kayıtla verilen beyannameler üzerine hesaplanan vergilere yapılan itirazlar verginin tahsilini durdurmaz.
Madde 0095:
Aynı Kanunun 392 nci maddesinin 3 ncü bendi aşağıdaki şekilde değiştirilmiştir.
3. Her türlü vergi, resim ve harçlarda 2 500 lirayı aşmayan tarhlara yapılan itirazlar (verilen karar neticesinde vergi, resim ve harçların asılları bu haddi aşmamış olması şartıyle);
Madde 0096:
Aynı Kanunun 406 ncı maddesinin ikinci fıkrası aşağıdaki şekilde değiştirilmiştir.
Yukarıki fıkrada yazılı hususlar hariç olmak üzere miktarı altmış bin lirayı (İl özel idare vergilerinde on bin lirayı) aşmayan matrahlar üzerinden tarh olunan vergi, resim ve harçlar ile on bin lirayı aşmayan belediye gelirleri hakkında Temyiz Komisyonunca verilen kararlar kesin olup, aleyhine Danıştayda temyiz davası açılamaz.
Madde 0097:
Vergi Usul Kanununa geçici 11 nci maddeyi takiben aşağıdaki sekiz ek geçici madde eklenmiştir.
EK GEÇİCİ MADDE 1: Ceza Hükümlerinde Uygulama
Bu Kanun yürürlüğe girmesinden önce işlenmiş fiiller hakkında, bu fiillerin işlendiği tarihte 213 sayılı Vergi Usul Kanununun yürürlükte bulunan vergi cezalarına ait hükümleri uygulanır.
EK GEÇİCİ MADDE 2: Ceza Kesmede Zamanaşımı
Bu Kanunun yürürlük tarihinden önceki dönemlere ait vergi cezaları hakkında ilgili dönemde yürürlükte bulunan ceza kesmede zamanaşımı hükümleri uygulanır.
EK GEÇİCİ MADDE 3-Vergi kanunlarına göre ticari, zirai ve mesleki faaliyetleri dolayısıyla ilgili vergi dairelerine mükellefiyet kayıtlarını yaptırmaları gerektiği halde, 31.03.1981 tarihine kadar bu mükellefiyetlerini tescil ettirmemiş bulunanlar hakkında, Vergi Usul Kanununda öngörülmüş olan diğer ceza hükümleri ile birlikte aynı Kanunun 360 ncı maddesi hükmü de uygulanır.
EK GEÇİCİ MADDE 4-213 sayılı Vergi Usul Kanununun 221 nci maddesinde yer alan defter süreleri, 1981 takvim yılında tutulacak defterler için bir ay uzatılmıştır.
EK GEÇİCİ MADDE 5-193 sayılı Gelir Vergisi Kanununun 46 ncı maddesinde yapılan değişiklik nedeniyle, 1981 yılında götürü matrahlara ilişkin olarak yapılacak takdirler için 213 sayılı Vergi Usul Kanununun 40 ncı maddesinin 2 numaralı bendinde yazılı olan süre 1981 yılı Mart ayı sonuna kadar uzatılmıştır.
EK GEÇİCİ MADDE 6-2343 sayılı Kanunla 01.03.1981 tarihinden itibaren 210 sayılı Değerli Kağıtlar Kanunu kapsamına alınan faturalarla ilgili yeni düzenlemelere geçilinceye kadar, gerçek veya tüzelkişiler, ellerinde bulundurdukları faturalarını kullanabilirler. Ancak bu faturaların değerli kağıt bedellerinin makbuz karşılığı tahsili suretiyle defterdarlıklarca tasdiki şarttır.
EK GEÇİCİ MADDE 7-193 sayılı Gelir Vergisi Kanununun mükerrer 117 nci maddesine ilişkin olarak 1981 yılında yapılacak tespitler için aynı maddenin son fıkrasında yazılı süreyi iki aya kadar uzatmaya Bakanlar Kurulu yetkilidir.
EK GEÇİCİ MADDE 8-1980 vergilendirme dönemindeki iş hacmi itibariyle 1981 yılında tüccarların defter tutma bakımından girecekleri sınıfların tayininde, bu Kanunun 26 ncı maddesiyle değiştirilen 213 sayılı Vergi Usul Kanununun 177 nci maddesindeki hadler esas alınır.
Madde 0098:
Aynı Kanunun sonuna ekli bulunan Usulsüzlük Cezalarına Ait Cetvel aşağıdaki şekilde değiştirilmiştir.
Usulsüzlük Cezalarına Ait Cetvel
Mükellef Grupları	Birinci derece usulsüzlükler için (Lira)	İkinci derece usulsüzlükler için (Lira)
1.	Sermaye şirketleri	6 000	3 500
2.	Sermaye şirketleri dışında kalan I nci sınıf tüccar ve serbest meslek erbabı	4 000	2 000
3.	II nci sınıf tüccarlar	2 000	1 000
4.	Yukardakiler dışında kalıp beyanname usulüyle gelir vergisine tabi olanlar	1 000	500
5.	Götürü usulde gelir vergisine tabi olanlar	500	250
6.	Gelir Vergisinden muaf esnaf	250	125
İhtar
Bu cetvelde mükellef grubu: Gelir, Kurumlar Vergilerinden başka, Gider, İstihlak, İşletme, Dış Seyahat Harcamaları ve Gayrimenkul Kıymet Artışı Vergilerine ait usulsüzlükler hakkında da esas tutulur.
Emlak Alım, Gayrimenkul Kıymet Artışı, Veraset ve İntikal Vergisi, Taşıt Alım ve Motorlu Taşıtlar Vergilerine ait usulsüzlükler ile Damga Vergisinin, beyanname verilmek suretiyle ödeneceği hallerde beyannamenin süresinde verilmemesine ilişkin usulsüzlükler bu cetvelin mükellef grupları sütununun 3 ncü sırasına göre cezalandırılır.
Emlak Vergisine ait usulsüzlükler, bu cetvelin mükellef grupları sütununun 4 ncü sırasına göre cezalandırılır.
Kamu İdare ve müesseseleri ile dernek ve vakıfların yaptıkları usulsüzlükler (Bunların iktisadi işletmelerine ait usulsüzlükler hariç) bu cetvelin mükellef grupları sütununun 3 ncü sırasında göre cezalandırılır.
Yukardakiler dışında kalan diğer vergi, resim ve harçlara ait usulsüzlükler bu cetvelin mükellef grupları sütununun 4 ncü sırasına göre cezalandırılır.
Madde 0099: Yürürlük
Bu Kanunla değiştirilen aynı Kanunun 247 nci maddesinin 3 ncü bendi ile 255 nci maddesine ilişkin hükümler 01.01.1982 tarihinde, diğer hükümleri 01.01.1981 tarihinde yürürlüğe girer.
Madde 0100: Yürütme
Bu Kanun hükümlerini Bakanlar Kurulu yürütür.
Yükleyen: yasinuzunoglu
